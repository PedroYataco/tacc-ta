Year,Title,Body,Category
1979,yoashico inca,"ja rekena inkan jane ronki ipaonike, yoashiko inka, ja ronki ipaonike ikonbires yoashi. jaweki yokakana ronki ipaonike ikonbiressiki jatoki yoashii. jaskara iken ronki apaokanike 'yoashiko inka', akin. ja yoashiko inkan ronki jato ikina ipaoni ke xetebo jonibo. ja inka ronki ipaonike wain teetai joni; jatibi jaweki banaya ato xeki, atsa, paranta, xawi, kari, poa, kankan; jatibi jaweki banai joni. jaskarabiribi ronki ipaonike jawen tee. jainoaxki ipaonike, jatibi yobin banayaribi nato kaimito, naranxa, xenan, bimpish, rima, rimon, tapiriba, xawen meyari, isonxoma, tansharina; ja jawekibo banai ronki ipaonike. jainxonribiki jatibi yoinnabo inaya inka ronki ikatiai nato waka, kabayo, karaniro, chibo, koshi, ochiti, atapa, nonon, korokoro; ja jawekibo inaya ronki ikatiai, ja yoashiko inka. jatianki jatibi jawekiati jaweqkiboki ika tiai jaibabicho. jatian ronki apaokanike, jawen xetebo jonibaonki jawekiati yokakin. ja jawekiati yokana ronki ipaonike, jatokiki ikonbiressi yoashii. wetsatianki menikinbi jato ichatamashoko menii; ichaxon jawekiati senenma. ikaxbi ronki ipaonike nato paranta, atsabo jato menia ixton keyoyamai; basiboki pikatikanai. iiti ronki ikana iki, jawekiati yoka yokabichoi moa jatsani. jaskataxki yoyo ikana iki rama nonbiribi bananohon atsa taxo yokati riki iki ikana iki. jaskaxon yokakana iki; atsa taxo, paranta tako, poa, xeke, kankan, jaaboki yokakana iki. yokakanaki jato menia iki, atsa taxo raras axon; ja xoxoti yama. paranta takoki yokakana jato menia iki boxteanan. jatian xekibiribi jato menia iki, tobanhanan. jainxon poaribi kaxkepakexon jato menia iki. ikonbiressiki jatoki yoashia iki. jatian moa jonibo yoyo ikana iki jakonma riki non inka, yoashi riki; rama reteti riki iki ikana iki. jaskataxki jatibiain yoyo iki senenkana iki. ja yoyo iki senenxon, moa tsinkixon retekana iki, ja yoashiko inka. ja retekanketian, jatibi yoina noyai jawekibo bea iki; jaskara ninkatax; qawen jimin, tawin, takan, poko; jabaon keeni bekana iki; jatibi yoinabo. rekempari joa iki jori; ja pekao joa iki, xane betan xawan. joxon, ja kimisha yoinanin potea iki, ja inka mawa rakata. jaskaaxon, jorin jawen tawi tsekaa iki. tsekaxon mokoa iki, jatoki yoashikin. jatian xanen oinna iki, ja jorin tokona. mokoketian kanwanxon, xanen jori tantash aka iki. ja tantash aka jorin michoketian, kaxon biax jatiobi yora raskita iki, ja tawin, jatian xane raski taitian jori ishokoa iki, ja tawin raskiti; ikibi ja maxkayonressa iki, moa xanen keyoa iketian, jainoax xawan joribaa iki; joax jawen jiminbiribi jatiobi raskishokoa iki. jatian moa senenkanketianki nawashian joa iki; joash yoyo itoshia iki chini bakebaon, nawashian aanompari nawashianbanon iki ika iki. jaskatax ja inkan xenin sikita iki. jainoax poinkosko joribaa iki; joax yoyo ishokoa iki chini bakebaon poinkosko aanntipari, nawan poin koskibanon iki ika iki; jaskataanan ika iki. ja chinitainbi xete joshokoa iki. joax yoyo ishokoa iki chini bakebaon xete aanompari, xete ibanon, ikaxki ika iki, jawen wianreski raskiti. jaskataxki ja xete baneta iki. jaskatax ja jonibo janbiskana iki. jaskarainxon jaton inka ochoakana iki. moa yoashiko inka retekana pekaoki baneta iki, jawen awin, jawen bake ainbo betan jawen bake benbo, jainoax jaton ina ainbo; jatibichoreski banekana iki.",cuento
1979,yoashico incan jato jascara apaoni,"ikonbires jakonma ronki ipaonike yoashiko inka, jatibi jato jakonma jakonmai jaa.. jawen .yobin akanaitian jaton bakebo yoinaai ronki ipaonike. yobin akanaankana jato shinoai. henan, kaimito, bimpish, jabo, bakebaon akaitian ronki jato akatia neskaakin xinoyaxonbi wasanra nokon xenan betan kaimito keyoai akin ronki jato sai apaonike. jaskia ronki ipaonike, bakeboki wasabaini boi. raxki raxki ibaini, moa wasaax. jaskaxon ronki jaton bakeboki ja yoashiko inkanki jato yoina akampaonike, jakonma shinanya ixon. jato betan iketianki akitikanai jawen jonibaonki atsa yokikin min atsa akasira noa joke, papa akinki yokepaokanike. jatian jato yoikatitai atankanwen, bakeba; icha riki atsa akin. jatian boxon oinkanaki, atsa banatiibi bona icha. jatibi tekamis jawekibo; atsa atikoma. jatian boribakana iki; boxon paranta yokaribikana iki parantaninra noa keenai papa, nonra atsa ayamake, bona ichayora iketian akin akana iki. jatian jato yoia iki jakon ikenbira maton ayamake akin jato aka iki. jatian jato yoia iki bitankanwen paranta bakebo, icha riki wainko paranta akinki jato aka iki. jaskaa boxon oinkanaki ika iki, paranta peitiibi bina icha, pani panitinressa. jatian wetsa nia binaoma oinxon joninki reraa iki. caax poxoketian, kawanxon textekasaitian joni binan keyoa iki. keyoa paranta bitikoma ika iki. jaskara iketianki jakiribi boriba kana iki. boxon kankan yokaribikana iki cankan bichoressa noa keenai papa akin akana iki. jatian jato yoia iki bitankanwen bake bo, icha riki kankan akin jato aka iki. jato jaskaa bokana iki, kankan bii. boxon oinkana ki ika iki, kankantiibi shano teyakaabo, jatibi mesko ronobo; kankan bitikoma. jatian jonibo boribakana iki, jawebioma jaton xobon. jatibi jaweki yokakanabi meniamakin jato jaskaareska titai; kikinbires yoashi ixon. jatianribi ronki ipaonike jonibo chiioma. jaweki retexon ronki akatikanai, barin rakan xonres pikin. jatian ronki ja inkabichoreski chiia ipaonike. ja chiikankaya ronki ikonbi ressiki keenkatikanai, jatibi jaweki waaxon pikasi. jaskaaxonki jakiribi yokakanike; jabiki jato meniamapaonike. jato meniamaa jonibaon shinana iki jawekeskaaxonmein non chii bitiki ixon. jaskaaxon beskon kenaxon yoikana iki inkaibakea noa chii bixontan wen beskonma akin akana iki. jaskaakanaki, beskon kaa iki, jawen iboiba. caxon jisaki ika iki, jawen ibo yama; moa jawen wainko kaa. jatian kanwanxon beskonman chii natexihaa iki. ja natexkenbiki jawen ibo joa iki. joaitian oinnax jaya noyakaina iki. noyakainaitian bikaskin, jawen ibon chibampatanboabi, jaya noyakainkin potabaina iki. jatian ronki besko man xetaki nenke ikatiai. jatian ja chiikanki, jawen xeta nenke ikenbi keyonaana iki, menokin. moa jawen xeta keyotainbiki, koman tanon ja chii rakana iki. jaskataxki, ja koman tano keteta iki. ketetaxki, menotax maan ketianki jatibi jonin bia iki. jatian jatibi joni moa chiia ika iki. ja chiikan menoa keyoni ikaxxonkiki beskoman xeta nenkemashoko, xemenooni ikax.",cuento
1979,yoashico inca betan jahuen rayos ini,"ja yoaxiko inka ronki rayossha ipaonike. ja jawen rayos ronki, apaonike jakonmakinbo. wetsa netenki aka iki, jawen rayoski wai menoti raankin wai menotanwen rayose. menokin naponshamanxon peotanwen akinki aka iki, jawen rayos. jaskaa kaa iki, jawen rayos. cakin, boa iki rabe xopan. ja kaaitianribi oinaxki, ja yoashiko inka kaa iki, jawen rayos pekaobi. caxonki, ja yoashiko inkanki, ja wai topoki chiikan menoaketana iki; jawen rayos chii chitemanoxon. jaskaai oinaxki, jawen rayos jabata iki. caax joneta iki, jabati kakin rabe xopanbi wai napo potabaina iki. ja xopanki menoti ika iki, chen toh' iki. jaskatai ninkataxki ika iki, ja yoashiko inkaki jise, jawen pokobo toshike iki, jainoaxki wetsa xopan iribaa iki, 'chen toh' iki. jaskataitianki inka yoyo iribaa iki jise, jawen mapo ike iki ika iki; jawen rayossa ibirai ikax. jaskatai ninkatahki, jawen rayos moa kaa iki japari xobon nokoti. ja kaa pekaoki, ja inka chini nokota iki. caxon jawen rayos yokata iki moaki min aka wai menokin, rayose akin aka iki. jatian yoia iki enra moa ake akinki aka iki. jatian ja yoashiko inka yoyo ika iki jawekeskataxki joa iki ika iki, jawen rayos yoii. jaskaaxon ronki, ja yoashiko inkanki jawen rayos menokeannike; paranxon raanxon.",cuento
1979,jascatax manxanteo betan abobo jonini,"askara jakonma shinanya ixon ronki aka iki, jawen rayoski jakiribi axanti raankin non jayaxon tee anompari axantanwen, rayose. nokon sontarobora en mia raanxonai, jatoyaxon min axanxon yapa biti akinki aka iki jawen rayos. jainxon jato yoiribia iki bokanwen ea chini kabanon; empari piaabanon jaya kati akinki aka iki, jawen rayos betan jawen sontarobo. jaskaa bokana iki. boxonki akana iki, axankin. jatian yoashiko inkaki chini kaa iki, jato benaboi. cakin ninkataki ika iki, jawen rayoski axani san pearo, san pearo, san pearo iiti. joshin payon teoya, jawen sontarobo napo nenitax. jatian jato ointaanan ki, ja yoashiko inka chitikaina iki. chiti kainxon, jawen piabo naman potaa chori irita iki. jainxonki jato sai aka iki aboyaxon bira manxanteon yapa keyoai akinki jato sai aka iki. jato jaskaaki, jatianbi ja sonta robo iwanaxbi, abobaini boi, niii ionbaina iki. jatian jawen rayosbiribiki ika iki, manxanteo baneti. jaskataxki ika iki, ka keantan, kakeantanaxki noyakaini; jato napo nenita iwanaxbi. jato jaskaabainiki, ja yoashiko inkaki moa jawen xobon kaa iki. jatianki jawen bake xontakoki ja man xanteoaton awin ika iki, jema napoki raka rakati. jain rakaxonki, ja xontakonin oina iki, abobo mayatai napo manxanteo maya mayatai. jatian ja bake ainbaonki onana iki. onanxon, jawen papa yokata iki minka nokon bene jawekeskaaribaatain papa akinki aka iki. jaskaabi, jawen papan jawebi yoiamaa iki. jatian ainbaon moa onana iki. jaskara onanaxki, ikonbiressiki ja xontako winia iki, jawen benen moa potaa. jaskaaxon ronki yoashiko inkanki, jawen rayos axanti raanxon manxanteoanike. jatian jawen sontaroboki aboaa iki. jaskatax ini ronkiki nato maxanteo betan abobo.",cuento
1979,inca baque miincani betan jenen ehuani,"moa yoashiko inka reteax iiti chonka baritia pekao wetsa joni kaa iki axani. caxon jonin axanabi paenyamaa iki. jatian moa iamaitian jakiribi joa iki, jawen xobon. iiwanax jakiribi karibaa iki, ja axanwana oinni. caxon oinnaki ika iki maxkoshoko joni, montaria anitamashokotoninki, ja axana paenaitian tsaka tsakabei joi. jatian jonin yokata iki tsonki mia yoia ja axan biti akin aka iki. jaskaa, ja baken yoia iki nokon papanra ea raanke akin aka iki, ja baken. jatian jonin ikonhayamakin kawaanan yatanxon mano meran niaa iki, ja bake. jatian jawen montaria manish meran niaa iki. jawen piabo jainribi akanaana iki. jaskaabaini jakiribi joni kaa iki, jawen xobon. ja bake ika iki, wetsa inkan bake; yoashiko inkanama. ja kaa pekao, wetsa joni joa iki, ja axana oinni. caxon ninkataki ika iki ja bake wini winii; maxkoshoko bake keskaki, 'ean, ean, ean' iiti. jain nixonqki jonin ninkataki ika iki mano meranoax. jatian jonin kawanxon ja mano chichokea tsekaa iki, ja bake. ja bake ika iki, inka bake. jatian ja baken joni yoia iki ramara nokon papan jato kastikanai. nenoax kimisha nete senenketianra oi kikin kexto paketai; jatianra jenen ewa beai. ja beaitianra yamekan ewaribiai. jaskatai oinnax nane nenkeshaman itan bimia oinnax jain neenonxiwe, min bake, min awin jati; jain mato kishpinnon akin ja joni aka iki. jaskaabaini moa kaa iki, jawen papaiba. cakin, joni piti menibaina iki. jatian moa joni kaa iki, jawen xobonko. moa kimisha nete senenketianki oi kexto paketa iki; rabe chonka nete, rabe chonka yameribi, oi maana iki. jatian jonin jato yoia iki ramara jenen ewai; moara oi kexto pakeke akin jato aka iki. jato jaskaabi, joni janson yoinkana iki. janson yoinxon ani xeati akana iki. ja xeatiaax paeni iikanai tian jenen ewa bea iki. ja beaitianribi yame kan ewaa iki. jaskataitian ja jonibiribi jawen bake, jawen awin jati nane nenkesha mantonin neeta iki. jaskataxki ja masha iki torotabo, moa jenen jato keyoa nena banekana iki. ja paennax maitaibo, nepaxtakinike. ja nanen neeta kimisha jonibiribiki jainbi ikana iki, jene tsosinai kaman. jatianki moa yameribi ika iki. iitiki ja kimisha jonibi pikassa iki. pikaskin nane joshin bixon kokokana iki. jakiribi nane bimi biribaa iki, ja jonin. bixon kokokana iki. jatian xeakasa iki, ja kimisha jonibi. jatian yame meranbi nane joshin meekinki, chomoshokotonin xeati yatana iki. jatian ja xeakana iki. jatian pikaskin nane meeribia iki; meekinki, piti kawabo, yonan, kobin jaaboki jonin yatana iki. jatian ja pikana iki. ja jawekibo ronki ika iki inkanbi jato axonabo. iikaaxki moa oi nesea iki. jatian yameribi moa oxnetani ika iki. jainxonki jonin nane bimi bia iki. bitxonki naman potaa iki. potaaki, manon tash irita iki, moa jene tsosina ikax. jatianribi moa nete xabata iki. jatian moa nete xabaketian jonin jawen awin betan jawen bake yoia iki moa pakenon bokanwen akin jato aka iki. jatian jawen bake ika iki. cawe papa iti shinani cawe papa, kawe papa, kawe, kawe, kawe; kawe kawe kawe ikibiki, ja bake ishton pakeyamaa iki. jaskatax ja bake moa maekawata iki. jatian moa jato rabebicho baneta iki. jainxon, moa japari pakexon jonin jawen awin kenaa iki, pakenon ixon. jatianki ja ainbo ika iki tooyaribi. jaskara ikaxki paketikoma iketian, mestii jainbi senbotaxki ja ainbo jainbi nakaxnike. jaskatax ini ronki iki ja nakax, ainbo tooya ini. jatian jonibichoshoko baneta iki. jatian joni paketax kaa iki, jatibiain jato benai. jatibiain benakinbi jato merayamaa iki. moa jenen jato keyoa mashibichores ika iki. westiora niibi yama, moa jenen keyoa ikax. jaskaaxon jonibo jenen jato keyoa iki. jatian joniki jatibiain kawan kawana iki, jato benai; jabi nin westiora jonitanibi nokoyamaa iki. jaskataxki moa jakiribi jori baa iki. joxon oinnaki ika iki, chomo max koshoko bocho xeati yakati. jaaki, bixon joninki xeaa iki. ja abaini jakiribi karibaa iki, jato benaribii. caxonbi jato nokoyamari bia iki. jatian joribaa iki, jainribi. joxon oinnaki ika iki jainribi xeati yakati. jatian ja jonin xearibia iki. jaskaxon shinana iki ramara en sotanai iki ika iki. jaskaaxon jonin mai chinia iki; ja meran sontameeti. ja mai chiniax chicho sotameeta iki, ja joni. jain sotameexon ninkataki ika iki, rebokiri toron iibeirani bei. jatian jonin pikoxon oinnaki ika iki rabe ainbo; wetsa reyakaa, wetsa chiakaa. joaxki taxnabekona iki. moa taxnaxonki, ja chiakaatonin, reyakaa yoia iki miimpari mapexon ointanwen akin aka iki. jaskaa, ja rewina ainbo kaa iki, mapeti. ja mapetai oinax jakiribi joni kini meran jikiribia iki. jatian moa mapeketian oinnax pikoribia iki. pikoxon jonin ja ainbo yatana iki. ja yatana yoia iki ea yatanyamawe, oakaya riki inkan bake, ja min biti jawen papan raana. eara jaton inares iki akin ainbaon aka iki. jaskaabi, jonin jeneyamaa iki. jenenon ixon, bonaboya ninbobo tekamaabiki jonin jeneyamaa iki. jainxon koitatas tekamaabiki jeneyamaaribia iki. jeneyamaitian oinxon, ja inkan bakenki ainbo yoia iki moara mionbiribi keenkin mia bike. eara moa kaai akin aka iki, jawen papan ina. jaskaataanan moa kaa iki. jakaya biti ikenbi jonin biamaa ikonbiressi notsikainax inkan bake jawen papaiba karibaa iki. ja kaa pekaoki rabe yantanki joni jabe oxaa iki. jaskatax iiti, ainbo moa toota iki. jatian ja toota kimisha nete senenketianki moa baken chexaa iki. ja chexaa ainbaon jawen bene yoia iki ea bakenbanon, onopari kantanwen; eapari oinyamawe akin aka iki, jawen bene. jatian jawen bene kaa iki. ja kaa pekao ainbo bakena iki, benbo bakeshoko. ja bakeki ishton ania iki. moa aniketian, jakiribi ja ainbo toota iki. jatian moa kimisha nete senenribiketian, moa baken chexaribia iki. jaskaa, ainbaon jawen bene yoiribia iki ea bakenbanon onopari katanwen akin aka, jawen bene kaa iki. ja kaa pekao baqkena ika iki, ainbo bakeshoko. ja bake basimaribi ania iki. ja moa aniketian, jakiribi ainbo tooribia iki, moa kimisha nete senenketian, jawen bene yoiribia iki caribatanwen onopari, ea bakenbanon akin aka iki. jatian jawen bene karibaa iki. cakinbi ja jonin shinana iki jawekeskataxmein bakenai, ramara en jonexon oinnai iki ika iki. jaskaaxon, ja jonin jonesxon oinna iki, jawen awin bakenai. ja bakenai oinnaki, pikotaxbi ja bake mawata iki. jatian benaaketankin, ja ainbaon jawen bene meraa iki; jonexon oinnai. meraxon notsinhananbi yoia iki jaweatinka min jonexon ea oinnai. ramara min bake baon bakebo, min chini bakebo, jaska jaskabii janonxiki, mawa mawati; min yoitima kopi akin aka iki, jawen bene. jaskarainoaxki mawati pikota iki. ramakamanbi bake pikotax itan noa jonibo mawati jake; jaskarainoax. jaskataxki, ja ina ainbomeax, xetebo jonibo kaita iki.",cuento
1979,santa rosanco cheshe inca int,"moatian ronki santa rosankoki chexe inka ipaonike. ja inka ronki ipaonike, wisotanishoko joni. jaskara iketian ronki apaokanike 'chexe inka', akin. ja inkan ronki ikina ipaonike, shipibo jonibo. ja ronki ipaonike, jatibi jaweki ati onan, nato xoboati onan; jaskaaxon wita nichintibo onan. jaskaaxon mapotiaxon, xobo mapotibo onan. ja jawekibo onan ronki ipaonike, ja chexe inka. jaribi ronki ipaonike kanotiati onan, piaati onan, yamixetaati onan, wishkontiati onan, tsatsitaxoati onan, nontiati onan, wintiati onan. jaribi ronki ipaonike yomerati onan; jatibi jaweki reteai, nato xawe, kabori, sapen, wame, jabo yomerai ronki ipaonike. jaskarabiribi ronki ipaonike jawen tee. jaskara jawekibo ronki jato onanmapaonike, jawen shipibo jonibo; ja keskaribi, chini bakebo jaweki ati onan inon ixon; jatibi jawekibo jato onanmapaonike. ja chexe inkan ronki icha shipibo jonibo ikina ipaonike. moatianribi ronki jonibo ipaokanike, xeati paeati onanmabo. jaskara ikenbi ronki ja inkan jato anike xeati paeati yonokin non pokobintishaman xeanon, xeatiakanwen kinki jato aka iki, jawen jonibo. jatian akanike xeatiakin, jaton inkan yonoa. moa axon inka yoikanike moara non ake xeatakin, papa akinkin akanike. jatian jato yoia iki paeakanwen non xeanon akin jato aka iki. jatian onanyama kana iki, jaskaaxon xeati paeati. jatian onanyamakanketian, inkan jato axeanike; jas kaakin axon paeati. jatian akannike paeakin. . moa xeati paeaxon yoikana iki moara ike xeati paei, papa akin akana iki. jatian jatibiain inkan jato chania iki. jato chanikin ronki anike tampora timakin 'tintin, tintin, tintin, tintin, tintin', akin jato chanikin, jatian bari ipakeaitian jonibo bekana iki, tiiati aabeirani; ja inkan xeati xeai bei. ja beaxki ikannike masha iki, bewai, metsa metsashamanni; ja inkan xeati rabiananbi bewai. ja xeati xeakin senenhaxonki jato tanti kiinnike, kimisha nete. ja kimisha nete tantiaxki, jonibo pikasnike. pikaskin jaton inka piti yokakana iki papa, noara pikasai akin akana iki. jatian jato yoia iki icha riki piti, bakebo. neno ea ika pekaora ian iki, jainra piti icha iki akin jato aka iki. jain yomeratankanwen maton pinon. jainra nokon nonti iki, nokon pia iki, nokon tsatsitaxo iki, nokon yamixeta iki akin jato aka iki. . jatian jonibaon shinana iki bononbokan wen yomerai iki ikana iki. jaskatax, ja jonibo bokana iki. boxon oinkana ika iki jatibi piti jawekibo, nato wame, xawe, kabori, sapen, amakiri. jatibi jawekiki, jene bexnanma jishtibires ika iki; jain joneti yama ikax. jatian jonibaon retea iki, rabe jawekires, xawe betan kaborires; akinbiki kikinbires icha akana iki retekin, ononma iketian. jatian boxon yoikana iki, jaton inka moara non ake, papa, yomerakin akin akana iki. jatian jato yoia iki akanwen mapemakin maton pinon akin jato aka iki. jatian jato yoia, moa akana iki mapemakin peokin. rebonkoniapari mapemakana iki. moa ichaakin mapemaxonbi ishton keyoyamakana iki; nontin ichabires ika iki. jatian jonibo yoyo ika iki jawekeskatika non mapemaabi keyoyamai iki ikana iki. jatian westiora joni kaa iki inka keshani. caxon, yoia iki moara non ake, papa, mapemakin akin jonin aka iki. jatian inkan yoia iki cawe bake, en oinni kabanon iki ika iki. jatian joa iki, inka joxon oinna ika iki, oatio torobires mapemakana; jabi nontin ichabirespari ika iki. jatian jato inkan yoia iki ichaira maton aka riki xawe retekin, bakebo akin jato aka iki. jatian inka yokakana iki nonka jawekeskaatiki, papa akin akana iki. jatian jato yoia iki botanon ranbekan wen akin jato aka iki. jato jaskaa, jatibi xawe ranbekana iki. moa ranbekanketian joxon, mai parash ixona, jatibi xawe jakiribi boa iki jenenko. jatian jato yoia iki ja kimisha xawe res nontin ika mapemakanwen, ja yoaaxon maton pinon akin jato aka iki. jatian boxon oin kana ika iki, kimisha xawereski nontin natipia; ja icha iwanahbi yama. jatian akana iki mapemakin keyoshon, choshaxon yoaaxon pikin, ja kimisha xawebi., ja pia pekao, bariapan senen tantikana iki. ja tantikanketian inkan jato yoia iki botan kanwen maton xobon; moara non ake xeakin akin jato aka iki. jainxon jato yoiribia iki ramara ea neno yamanonxiki. moara ea kati iki, nokon mai onantiainko; nato paro reboki. jaskaakin jato yoikin senenhaa moa bokana iki, jaton xobonkobo. ja bokana pekao, jawen jonibobicho banekana iki. iiti moa basichaa baritia winota pekao, inkan jawen jonibo yoia iki moara ea katiki nokon mai onantiainko, jay kanoxon en xeanon, xeatiakanwen aki jato aka iki. jato jaskaa, jonibaon akonbireskin masa shinani oniskana iki. ja oniskanaitian oinxon jato yoia iki masa shinanyamakanwen, jarake rao en mato jan ikinkatitai keskaribii jan mato iti akin jato aka iki. jatian masa shinankin jenexon xea tiakana iki. moa xeatiakana pichika nete senenketian, inkan jato yoia iki eapari manakanwen; xeayamaparikanwen, empari rao bibatanon, makanarinkonia; jan mato nashimati. pichika netera ea jakiribi joikaai akin jato aka iki. jato jaskaabani inka kaa iki, rao bii. ja kaa pekao, xeati xeakana iki. ja xeati xeaax paenxon, jaton titashoko bachinkin retekana iki. moa pichika nete senenketian, inka joa iki. joxon jato notsina iki enra mato yoiibake 'xeayamaparikanwen', akin. jaabi maton xeaa iki. xeaatih paenxon, maton titashokobi bachinkin maton reteke akin jato aka iki. jainxon jato yoia iki jaskaati riki jaweki reteshon, rama pikanwen akin jato inkan aka iki. jato jaskaa, jonibo yoyo ika iki moara non inkan noa yoike, pinon akanwen iki ikana iki. jaskaaxon, jaxkapakexon pikana iki, jaton titashokobi. rekempari, jawen taka xoianan pikana iki. ja akin senenhakanketian, inkan jato yoia iki ramara maton chini bakebaon, 'joni piai', akin mato aanon, pachitian botankanwen. jatiribibo aweitianin botankanwen akin jato aka iki. jatian bokana iki, pachitian. jatiribibo aweitianin bokana iki. ja bokana pekao, jatiribibo ja paenamabores jato raon nashimaa iki. jato nashimakin senenhaxon, jato yoiribia iki rama matobiribi, ja chini bakebaon, 'jishtimabo', akin mato aanon, makanari pekao botankanwen akin jato aka iki. jatiribibo comankayan botankanwen akin jato aka iki. jato jaskaa, bokanketian inka iaaiiki, paro reboki. cakin, jaton bake boa ki. ja boaitian kimisha jonin chibana iki non bakera inkan boai, chibanon bokanwen ixon chibankana iki. chibani boax, oxakana iki makanari mashin. jainoax boax, oxakana iki reken sinaya mashin. jainoash boax oxa ribikana iki, chexeyain. jainoax boribakana iki; boax oxaribikana iki, comariniain. jaabi inka chibankinbi nokoyamakana iki. jainoax boax bari ipakeaitian taxnakana iki; xawen mapeta icha iketian oinnax; xawe ranbekasi. jain oxaxon xawe ranbekana iki, kimisha. jainoax nete xabaketian boribakana iki. bokin oinkana ika iki, kimisha xawe peota naman, jain inkan potabaina. jatian jonibo yoyo ika iki moara non inka ochomaai; chibanon bokanwen iki ikana iki. jaskatax boax nokokana iki, jene maanainko. jain ika iki bochikiax jene maanai, nontin katikoma; ani makaman chitea. jainres jonibo baneta iki. ja banekin oinkana ika iki, kexa nonti repia, jan inka kaa; ramabi mano jamapatanboia kaa. jatian jonibo yoyo ika iki bokanwen, ramabira non inka kake; chibanon bokanwen iki ikana iki. jaskatax bokana iki; boax nokokana iki, ani manaman. jain ika iki manan keya, tsonbi mapetima; jaskaratonbi inka kaa ika iki, ja ani mananbi mapebaini. jainki jonibo baneta iki, manan keya ikax mapetikoma iketian. banetax beax nokokana iki, jain xawe ranbeibakanainko. jain oxaxon masa shinanakana iki. ja masa shinani oxakaskimai mashin tipiax inkaki bewakannike. neskati ronki ikannike bewai inka kani bainbi, boi bononbokanwen, non kaibobo, xawan kaibobo; non kaibobo, xawan kaibobo. inka chibanon kawe, iikainxonbi non chibanyamani, inka chibanyamani; non chibanyamani, inka chibanyamani. xawan kori manaman, noa chiteakeken, non chibanyamani, inka chibanyamani; non chibanyamani, inka chibanyamani. jaskaa ronkiakannike inka chibankinbi nokoyamaax; mashin tsamatax, jaki bewai. jain oxashini beax nokokana iki santa rosanko. nokoxon oinkanabi ika iki, tsoabi yama; jonibo jain ikatiaibicho. inkan xobobobi yama ika iki. jainoax ianman boribakana iki. caxon oinkana, westiora yapabi yama ika iki. jaskatax ja kimisha joni, westiora ainboyabicho jain jakana iki. jainoax moa icha baritia pekao, shipibo jonibo moa kairibikana iki; ja kimisha joninkoniax. jatiressiki nato joi, jaskatash inka kani.",cuento
1979,comariniain shane inca ini,"moatian ronki, comariniainki xane inka .ipaonike. ja inkan ronki jato ikina ipaonike, konibo jonibo. jainxon ronki jato teekiinpaonike mesko teekanbo, jainoax mesko jaweki atibaonribi. ja xane inka ronki ipaonike, jatibi jaweki onan; nato kentiati mapo, chomoati mapo, kenchaati mapo, onan. jainxon nato maox, manshinti, itanwana jabo onanribi ronki ikatiai, ja xane inka. jainxonribiki onana ika iki, jaskaaxon chopa manon wisoati. jainxonribi onana iki yomoxo, jan chomo rasheati, kempo rasheati. jaskara mapobo bikin ronki, ocho jato iopaonike, jawen konibo jonibo. kikinbires ocho onanribi ronki ipaonike, ja xane inka; jatibiain onan. jatian jawen awininbiribi ronki, jabe ainboboki jato axeakatiai jatibi jawekinin, nato kentiati, chomoati, kenchaati ; kempoati. jainxon kentianoxon mapaya mei meskoti, jainxon maoxen sikati, jainxon renketi keneati; jainxon jaskaaxon oiti. jabo ronki axeapaonike. jainxonki jato amhearibaa iki nato toroati, toroaka mabanti, toroaka timati; axon keneatibo. ja ronki ipaonike, ja inka ainboan teebiribi. jatian ja inkaribiki ipaonike oro onan; jonikeskaakinki oro chomoakatiai, jaweki yoina keskaakinbo. ja oro bixon ronki jaskara jawekibo apaonike ja inkan. ikaxbi jawen konibo jonibo jato onanmaya maa iki. jato ati ronki ika iki, jatibi jaweki onanmayonxompari. ikaxbi, nato paron ochokea jonibo beti iketianki, jabati kakin jato onanmayamaa iki. jaskati ronki iki ja konibo jonibo oro onanma; jaskara kopi. jaskaaxon ronki jawen konibo jonibo ja inkan jato potabainike. ja inka ronki kanike, ja comarinia pekaobi. ja kakin jato potabaina, jawen jonibobicho baneta iki. jaskarainoax, konibo jonibobiribi kaita iki, nato paromeaxbi.",cuento
1979,awakan ronon ewa bakeranon tesani,"awa ronki ika iki nane pipibaini ompax xeai kai. caax ronki ika iki weanman paketi. pakexon, ompax xeakasabiki atikoma iketian ronki nenixon aka iki. akaitian ti atoshiai keska iketian ronki taeki wakea iki. jatian ronki westiora taebichoki ronon ewan neaa iki. ja neaa ronki awakanki mapeinabainkinki ten arita iki. jainoaxki koshi meaanana iki. ja awa koshichaayora ika iki. jaskaxonki awakan ronon ewa bakeranon tesaa iki.",cuento
1979,jonin rikanni,"jonin ronki aka iki mashi paboronin rikan rikankin. ja rikan rikankin ronki aka iki jonin amen mapokin. ixonbi ja jonin onanyamaa iki. onanyamaxonbi, jonin ninia iki, niniabi ronki mashi kexares boa iki. boax pikotai oina ronki amenman mapebaina iki. mapebainaitian ja rika ibon ninia iki. ninia ronki aka iki jawen rikaki ras akanaanbainkin. ja ras abaina ronki aka iki, rika kesha atiboki boonkin. ja bokin ronki aka iki jabi chisha atiabainkin. boaitian chibankinbi ronki jawen ibon nokoyamaa iki.",cuento
1979,nishbin joni,"nishbin joni ronki ipaonike, non kaibo ainbo betan wanoa. ja joni ronki ipaonike, yomerakana benai ocho kai. 'piti benabatanon,' ikainiki kakatiai. piti ani retekanketianki noyakaini kaxon ronki apaonike piti pakexshoko bekin. ja bea ronki ipaonike moa xobon nokoa piti ani baneti. wame pakesh bea ronki ipaonike, ani wame jimpan baneti. jono nami ikax ronki ipaonike moa xobon nokoa, jono kishi baneti. jaskaaxon ronki jonin ainbo pimapaonike.",cuento
1979,iso aki kachio bokanni,"iso aki ronki kachio bokannike, westiora ainboya. ja nokota nete xabaketian ronki kachio bokana iki, iso retenoxon benai. jatianki ja ainbo jabichoshoko, potakana baneta iki. ja bokana pekaoki, wiso ino isa keota iki. wiso ino keotai keskaribiki ika iki, 'riki, riki, riki, riki,' iki. jatian ja keotaitianki, ainbaon mawa mawaa iki. ja mawa mawaitianki, ja wiso ino isa joa iki. joaxki ja isabi inoa iki. inoxonki, ja ainbo pia iki. jatian bexon oinkana ronki, ja ainbo moa wiso inon pia ika iki. jaskaraton ratetax, moa jakiribi bekana iki.",cuento
1979,joni betan ino ini,"joni ronki ika iki kachio kai. cakin jisa ronki ika iki pama joshini. ja oinaxxonki ika iki joniki neeti, machitoyashoko. ja neetihon akinki, weresh ikai oina ronki ika iki ino, neeinati joi. jatian ronki ika iki joni jaweakimein ikai nato ino jaskati jatian ronki joninki jakonshamani teyakaxon manaa iki ino. joaxki, jaya choronox jakonshamani jawen tae naman yakata iki. jainoaki jonin mextea iki. mextea, kaaxxonki ika iki naman paketi. paketax, kaaxki ika iki, sion iki 'aon, aon, aon, aon' iki. ja tarameetai kaman ronki ika iki, joni ipakekirani. pakexon, oina ronki ika iki ishtoi meken biakebaini.",cuento
1979,ainbo betan popo ini,"ainbo ronki ika iki moa yantan iketian oxai rakati. ja rakaxon ninkataki ika iki westiora popo keoti nekera rakake. nekera rakake iki. jatian ja ainbaonki mawaa iki nekera rakake. nekera rakake, popo bero ani akinki aka iki, ichakin. ja akax oxaa, nete xabaketianki ika iki, jawen bene nosha mishkii kai. ja kau pekaoki ika iki, westiora ainbo bero anitanishamanki joi. joxonki aka iki en mia jopox benaxonon, tsabe akin aka iki. beronkopari benakin ronki aka iki, oken bekonbi bero tsekanaankin. jatian jawen benen jokin oinna ronki ika iki, ja ainbo bexpeax yakati. jatian ronki ja joni ishtoa iki, raketi.",cuento
1979,mananxawe betan chaxo ini,"wetsa netebaon ronki ika iki chaxo betan mananxawe nokoanani. ja nokoananaxonki ika iki yoyo ibekoni. jatian ronki chaxonki aka iki ja mananxawen jawen ishto tanakaskin. ishto ninkatai ixonki. jatian ronki chaxon aka iki ikonki mia ishto yoikanai, chaikoni min ishto ea tanamata akin aka iki. jatian ronki mananxawenki aka iki ikonrake, chaikoni akin aka iki. jaskaxonki aka iki mananxawenki jawen kaibobo tsinkikin. tsinkixon, jato esea iki non chaxo paranxon pini retemanon bai kexa joyokanwe ochochaashamanbo. mato sai aka kewinonxikanwen akin., jato yoikin senenhaaxki mananxawe kaa iki. caxon ronki aka iki tananon ata, chaikoni akin aka iki. jaskataxehonki ika iki chaxo ishtoi peokooti. moa ocho kaxon ronki aka iki, chaxonki 'chaikoni, akin saii akin. aka ronki aka iki kewinkin, ninkata ronki ika iki jaa ochomashoko. ja ninkataanan karibaa iki ishtoi. moa ocho kaxon sai aribaa iki. ake ronki jaa ochomashoko. ja ninkataanan chaxo yoyo ika iki potatimabiresin, chaikoni mananxawe iki. jaskatax kaaxki ian kexa nokota iki. nokoxon piniaxonbi ompax xeaax, chaxo mawata iki. jaskaaxon paranxon mananxawen chaxo pini retemaa iki.",cuento
1979,jonibenatian ino betan wasa ini,"jonibenatian ronki ika iki ino betan wasa yoyo ibekoni. wasa ronki ika iki inon noxa. jatian ronki aka iki inon jawen noxa piti yokakin eara pikasbiresai, noxa. ea pimawe. min ea pimayamaitianra, en miabi piai akin aka iki. jaskaakin jawen epan aka, wasashoko rate ratebiresa iki. ratexon, ishton ishtonbires piti yoa axona iki. moara kobinai ishtompari tantiwe, epa akin aka iki. jatian ino ishtonshoko tantiti shinanax rakata iki. rakataxbi, oxakainna iki. jatian wasan, jawen epa oxaketian, piti keyoa iki. piti keyoxon, kentikan makan bochoatihon, bochiki panina iki. jaskaaxon, bochiki peyakaxon, jawen epa jistenai mana manaa iki. iiti, ino jistena iki. jistenxon, jawen noha kenaa iki jaweranoki mia jabata, noxa akin aka iki. jaskaa, bochikixon jawen noxan kenwina iki min pitira, mia jistenamapari iketian, bochiki en mia paninxonke; westa ino epan joxon mia keyonnaketian. jomenwen, namanxon kenti bii, chikoranake; namira ichaira iki. jatian jaskaa, inon ikon shinana iki. ishto joxon, bochikiax kenti paketaitian yatankin kenea iki. kenea joshon, inon xeta keyonaana iqki. jaskaa, inon piti shinanyamaa iki, pikasi iwanxonbi.",cuento
1979,maxo bakeranon betan jawen tita ini,"westiora maxo bakeranonman ronki aka iki jawen tita yoikin tita, eara moa ani iki. enra moa atapa benati atipanke akin. jatian jawen titan yoia iki ikonira mia yoyo ikai, bake; rama katanwen. peokin ja atapa beaxxa mia ani joni baneti iki. jatianra westiora xawan pei min maponko en mia axonti iki; mia kikin joni iti onanti akin aka iki, jawen bake. jaskatax, ja maxe bakeranon kaa iki, chonka pichika jonia. moa kawanketian jawen titan mana manaa iki, yantampaketaitian. jainoax jatibi bekana iki, ja chonka pichika jonibi. jatian ja bakeranon nokoyamaitian winia iki, jawen tita. ja mana manaibi, jawen tita kaa iki, winiananbi ompax biii. caxon oinaki ika iki, jawen jabicho bakeki jenenko tohbata; moa retekana. jaskara oinax jawen tita ikonbiressi winii sion sion ika iki. jaskatax ja maxo bakeranon mawata iki.",cuento
1979,xirinkanin teetai joni betan roobo ini,"westiora joni ronki ika iki shirinkanin teeti kai, jawen awin betan. jatian ronki aka iki jawen awinqki ja jonin yoikin atsa xeatiawe non paeshaman xeanon akin aka iki. jaskaa ronki aka iki jawen awinin xeati akin. jaskataxki xeati paea iki, chosko nete pekao. jatian ja xeabaini ronki kabekona iki, jawen awin betan, shirinka bepon tsekai; jainbi jaton xeati mapobainni. jatian moa yantanaitian jokin ninkakana ronki ika iki, ja jonin xobonko saa iki, korati. jatian 'jawemeinqki' ixon, ishto joxon oinna ronki ika iki roo tsamati, jawer. xeatinin paennabo. jatian jawen ibo joaitian meraaxxonki ika iki, ja roo icha ishtokasi. ikaxbi ronki ika iki ja roo icha bokasibi meinmeeressi, moa paenyoraabo ikax. jaskataxxonki moa boti atipanyamakana iki. jatiribi roo ronki ika iki, jawen xeati kenti meran napokotax, mapekasibi, rainshki rainshki iki. jaskataitian ronki aka iki, ja joninki jiwi bixon marishkipakekin keyokin. jaskaaxonki ja joni icha pitia banenike; jatibi roo retekin keyoax.",cuento
1979,xawe ainbaon jawen bene potani,"westiora joni ronki ikatiai xawe ainbo awinhaa. ja ainbo ronki ikatiai metsashoko ainbo itan kikinbires teeyaribiki. wai oroi kakintiibiki jawen bene yoikatitai miapari piti benatanax nokoxon ea joo abononxiwe akinki akatiai. ja ainboki ikatiai, jawen bene piti benai kaa pekaoki, wai oroi kai. jatian jawen benebiribiki kakatiai piti benai. wetsatianki moa jaapari joxonki akatiai jawen awin jonin benakin; joo abokin. caxon oinnaki moa anichaa wai oroa, machitooma ixonbiki. wetsa netenki joni karibaa iki, piti benai. caketianki jawen awin karibaa iki, wai oroi. moa kaxonki jonin shinana iki jawekeskaaxonmain akai nokon awinin wai orokin, machitooma ixonbi. ramara en jonexon oini kaai ixonqki shinana iki. jaskatax joa iki. joxon oinnabi ika iki, jawen awin joamapari. jatian kake benai. caxon, jonexon oinnaki ike, westiora xawe, jawen pexkanmanbi wai oroi iiti. jatian jonin shinana iki nokon awin ikaxbimainki ixon shinana iki; ratetanishamanxon. jaskakenbiki ja xawen joni meraa iki. merataananki xawe ikonbiressiki ishtoa iki; koin poto chankakaini. caaitianki jonin chibana iki; chibankinbi nokoyamaa iki. caaxki, ja xawe jeneki paketax soo irita iki. jaskaxonki joni jawen awinin potanike. jatiressiki nato joi.",cuento
1979,joni kachio kani,"wetsa neten ronki ika iki, joniki kachio kai, jaweki retenoxon benai. cakin, oina ronki ika iki, jawen wai kexaki shishi bonko meran wisoi. ja merataana ronki kaa iki neteshamanax. caashki, ja bonkon nokota iki. nokoxon ronki aka iki too akin. too aka ronki ika iki, ja shishibo raaxki raaxki iki, naman maani. jaskaketian ronki aka iki, jonin jawen awin kenakin maria, neri tasa bewe, non shishi topinon akin ronki aka iki, sai akin. jaskatai ninkataxxonki joa iki, jawen awin, tasa papia; beneshaman. joxon ronki aka iki jawen bene nokoki. nokoketian ronki aka iki neri tasa bewe, non shishi topinon, en too akara neno maanke akin ronki aka iki. jaskatax kaxon, benabekona ronki ika iki, westiora shishibi yama, moa main maanax boa. jaskataxxonki, kabekona iki jaweoma, tasayabicho.",cuento
1979,joho shino betan mananxawe ini,"moatian ronki ikatiai yoinabo yoyo ikai. jatian ronki aka iki joxo shinonki mananxawe bake bikin. bixon ronki aka iki kains teshkain bokin; jainxon pinoxon. boaxbiki mepakeeta iki. ja mepakeeta joaxki kains techapaninki teostameta iki. jainoaxki ja mananxawe bakeki ania iki, kains bimiai senenribi. ja bimi pipitaitianki, joa iki, ino jaa naman. joxonki, aka iki yokakin jaweakiki mia iitai, chaikoni mananxawe akin aka iki. jatianki yoia iki nato bimi kokoi joaxxa ea iitai akin. jaskaaki inon yokata iki, wetsa bimi pakexonon ixon. jatianki ja mananhawen pakexona iki. jaskatax ino neexokokasabi itikoma ika iki, ja jiwi siba ikax. jatianki mananxawen yoia iki janhbawe mia wetsa pakexonon akin aka iki. jaskaa, ja ino bochiki kotsatax janxbata iki. jaskaketian mananxawe janbix ranbeakeqkirani joax jawen janaki paketa iki; inon janaki. jaskaaxon ronki mananiihawen ino retea iki.",cuento
1979,ainbaon wiso ino reteni,"moatian ronki nawaboya noa jonikonboki bokannike konxaman teeti, tsoabi jain kayosma ianman. boaxki jawetio ochobira boboanaki nokeshon, jainoax teeti peota akannike. jaskataxki, jain basibires teekana iki. wetsa netenki boribakana iki, jaton teetiain. jaton patoronin awinbichoki peotainko potabaini bokana iki. jaabichoshoko iikinki, ninkata ronki ika iki wiso inoki keo keokirani joi, kachiokeax. ja keotai ninkataxxon ki, ja ainboki jaton tapo bochiki yakata iki; jainxon manai. basikiranyama ronkiaa iki ja ainbaon ninkataki. jaskatai ninkayosma ikashxonki ikonbiressi rateta iki. jatian nii meranoax pikokiranai, oina ronki ika iki jawetianbi jaskara jan oinyosma yoina. jawen yoraki kikinbires wisoshaman, xoki joxoshamanribiki ika iki. joaxki ika iki jaton peota taponanmanki tanitoshiti. ja tanitoshiketian ronki aka iki, ja ainbaonki aros xanaki beshiakin. jaskaaxonki ainbaonki wiso ino retea iki. jaskataxki moa yantana iki. ja teetaibaon bebxon oinkana ronki ika iki, jaton tapo namanki rakati, jaton jishosma yoina; moa ainbaon retea. jaskataxki ja ainbo nokokanaki winipaketa iki, ja awana shinanax.",cuento
1979,jaskatax abo betan manxanteo jonini,"abo ronki ikatiai nete benatianki inka. ja inkan ronki akatiai jatibitian jawen rayos tana tanakin. ikaxbi jawen baken beneki ika iki kikinbires shinan koshia. jaskara ikaxki jawebi iamakatiai. moa jatibitian jabicho aata ronki sinata iki. sinaxon kopikin, tanakin aboki yoina iki. jatian jawen rayos tanaaki teetanima aboa iki, shinan koshima ikax. ja jawen rayos inkaki kaa iki axani jawen awin betan. ja inka ronki ika iki joshin payon teoya. jainoaxki ika iki pia aniosia. ja piaki ika iki jawen xeta; ja payonbiribi ika iki jawen texo iti. ja jawen rayos kanwana pekao, chini jawen baken bene kaa iki; piaakin senenhaax, cakin, ninkata ikana iki axani saa iki. jato ninkatax moa neteshokoax kaa iki. caxon bochiki pia potai, koshin sai ika iki, neskati chini bakebo 'aboyabi manxanteonra yapa keyoai,' iki, ikantira kaai iki sai ika iki, ja inka bakeranon. jaskataxxonki abo peokota iki, rama kamanbi piti keyoai abon, ian tsosinketianbo.",cuento
1979,jonin ino parani,"joni ronki ika iki konxan bema toweiki iiti, xoboanoxon. ja konxan towei to iitaitianki, inon ninkata iki. ninkatax ja shinan ino kaa iki benaboi. benabokin oina ika iki, to ikibi jishtima, bema meran ikax. jatian inon ja konxan ratankin benakin joni meraa iki. meraxon inon joni aka iki yoikin chaikoni, ramara en mia piai akin aka iki. jatian jonin ino yoia iki jaweatiki min ati iki ea pikin. minki ea oinyamaa nato konxan en kaxkeai ea pinoxomparira min ati iki en aka keskaakinribi konxan towekin. jatiamparira min ati iki ea pikin akin aka iki. ja konxan chopeta ika iki jaska jonin akama. ja chopeta ika iki konya akin akanaitonin matasbokin chopea. jaskaaxon jonin ino kenaa iki, jawen mekemanbi ja konxan kaxketi. jatian inon ja joni ikonhaxon, jawen rabe mekenbi ja chopeta meran niaa iki. moa niaketian, jonin ja konyabo tsekaa iki. ja tsekaa xepokainxon ino mebitaxxaa iki. ja atanan joni ishtoa iki. ja aibatax rabe nete pekao, joni kaa iki oini. caxon oina ika iki moa ino pisia, moa poinkoskobo tsamata ja pinox. jatian jaankaya joni piti shinankenbi, poinkoskobaon ino pia iki.",cuento
1979,rashiko joni kikinbires yoashi ini,"ja rashiko joni ronki ika iki xawi waia. ja joniki ika iki kikinbires yoashi, tsonbi xawi xatenaantima; netetiibiki kakatiai oini. iitibiki, westiora nete kayamaa iki. cayamaketianki, shinon kokonaana iki; ixonbi onanyama iki tsonki akai ixon, ja joni ika iki too atioma. jaskara ixonki shinana iki tarampa ati. jaskaaxon, boi joniaa iki; ja xawi wai kexa ati. jatian wetsa nete xabaketian shino joa iki; xawi kokokasi. joxon jisaki ja wai kexa joni chankata ika iki. chankaketian saludantoshia iki. jabi kewinyamaa iki. kewinyamaabi saludankin jeneyamaa iki. jabi kewinyamaa iki. jatian shinon yoia iki miaki sinatai aka iki. jabi jawe iamaa iki. jawe iamaitian shinon timaa iki; timaax boikibi metaxnamekaina iki. jatian shinon aka iki ea jenewe, joni akin aka iki. ea min jeneyamaitianra en mia benkex aribai aka iki. jabi jeneyamaa iki. jeneyamaitian benkex aribaa iki timakin. jatian jainbi taxnaribia iki. jatian shinon yoiribia iki ea min jeneyamaitianra en mia jamatai aka iki. jabi jeneyamaa iki. jainxon jamata iki; jamata jainbi taxnakaina iki. jatian yoiribia iki ea jenewe akin. ja jeneyamaitian benkex jamaribia iki; jatian taxnaribia iki; jainbi baneta iki. jatian jawen ibon joxon nokoa iki. nokoxon retea iki.",cuento
1979,jaskatax bakeranon koraka ini,"moatian ronki ipaonike westiora joni kikinbires koshi; jatibiain kawan kawannai. iiti ronki nokota iki, xetebo joniboiba. jain nokoketianki koshi meekana iki. coshi meekanabiki, jonin jatoaressa iki. titainbiki, westiora bakeranon jaki joa iki. joketianki ja jonin yokata iki jaweki mia keenai akin yokata iki. jatian ja bakeranonman yoia iki eara mia keskaribi koshi itin keenai akin aka iki. jaskaabi, jawebi yoiamaa iki. iitiki ja bakeranon chonka posaka baritia moa senena iki. jatian jawen papa joa iki. joxon ja koshi joni yoia iki nokon bakera moa chonka posaka baritia seneke akin. jainxon jonin yoia iki ramara non raanti iki, tete reteti akin aka iki. jaskaaxonki ja bakeranon raankin yoikana iki ja tete beyamaaxxa mia joyamai akin akana iki. caxonki ja bakeranonman tete meranxonbi kenea iki. kenea kaaxki, pia ocho paketa iki. jatian jainki westiora joni ika iki, jakonma shinanyatan yobe. janki, ja bakeranonman pia boonana iki. caxon, ja bakeranonman jawen pia benakinbi merayamaa iki. jaskaketianki, wetsa joninki ja yobe joni koshi meeta iki. coshi meexon ja bakeranonman pia bichinxona iki. jaskaaxon ja bake jawen pia menia iki. jatian jakiribi, ja bakeranonman tete meraxon tsakaa iki. ja tsakabeiraniki ja bakeranon jakiribi joa iki. joketian, ja tete pei tsekaxon maimakana iki; maiti axon. jaskaaxon ja bakeranon, koraka jikimakana iki.",cuento
1979,ino betan yawish ini,"moatian ronki yawishen piaiki inon nonkonike. ja nokoa ronki aka iki kenakin jomenwen pii koka, ikaxbi keyoyamawe. en xobon botira yamanake aka iki. jainxon inon pia iki; pikin westiorabi texeaxonyamaa iki, jawen pia. jainxon yokaribia iki piaka, eara pikasai ea jakiribi icha meniwe. moara icha nete iki en piama, ja kopira ea pikasai akin aka iki. jainxon jawen piakan yoia iki coka, moara jatibi en botibo min keyoke. mia riki ani joni, ea iki maxkoshoko. jaskara ixonbi yapa paenaibo akai en bikin. bishokoiwe min pinon aka iki. jatian inon yoia iki enra biti atipanyamake. eara chicho jikiti onama iki akin aka iki. ikaxbira mia jikiti atipanke, koka akin yoia iki, yawishen. jawekeskataxki ea itiki, piaka ika iki, inon. jatian yoia iki iwe itibiresiki, westiora makan benatanwen aka iki ino. jatian ino pikashora ikax kaa iki ishton makan benai. jatian yawishbiribi kaa iki nishi benai. caxon, bea iki inon, westiora makan, yawishanribi bea iki nishi. nato riki, piaka. enra moa beke makan akin yoia iki. jatian yawishan makan nexaa iki nishin. jaskaaxon neri jowe, koka aka iki. joketian tenexa iki; axon yoia iki bitanwen. ramara mia chicho jikiti jakon iki akin. jatian kaa iki ino jenenko. caxon, nemin ronaa iki. jainoax joribakasabi jotikoma ika iki. meereskin nishi tesaax pikota iki, moa joinman reteibishoko. pikoxon, jawen pia benaabi yama ika iki, moa jabata, pinaketian. jatian ino sinata iki; sinaxon chibana iki ja kaa bainbi, jawen itsa xetexon. caxon, nokoa iki westiora kini meranoa. caxon jinakishoko yatana iki moa jabati kaainbi. minra ea paranxon mawamakeanke; ramara en mia piai akin yoia iki, inon. ea piamawe, en mia yoibanon; ekira kirika nokoke. neskara riki en mia yoyo axonbanen ninkawe aka iki. jaskaaxon, jawen pishamea kirika tsekaxon yoyo aka iki se√±or carachupa jatibi jaweki main niaibo yoiwe, jene anira beai jato keyoi, bochiki neekanon. coka, ninkawe ixon yoia iki, ja ino. jatian ino, ikon shinanax ika iki eaki jawekeskatiki ika iki. jatian yawishan yoia iki nato jiwi tanon neetanwen aka iki. jatianbi ino raketi ishton neeta iki. ja neetai kamar yawishan meshishokobo tsinkia iki. jaskaaxon ja jiwi naman aka iki tsamankin; tsamankirbi yoia iki carestanwen, koka, moara jene ani beai. ja moa kaketian, jawen pishamea josporo tsekaa iki. jaskaaxon, menoa iki jan neeta jiwi. moa meshotax pakeketian yawishan pia iki.",cuento
1979,rikanki jonin yapa ainbo bini,"jonin jane ronki ika iki juan. jawen awin ronki ika iki maria. ja rabe ronki ika iki bakeya. ja bake ronki ika iki jawen papan janenbi aka, juan. jatian ja bake betan jawen papa ronki ikatiai rikan yomerai. westiora yameki kabekona iki rikani. caxonki aka iki rikankin. ja rikanxon ninipatanbexon oina ronki ika iki, ani jawekiki ikaxbi jimpanya. mapokiri oinaki ika iki rekinya. jakonshoko ainbo boo nenke. jatian ronki ika iki ja ainboki yoyo iki joni, miara noibati iitai. enra mia akinkasai, mia akinkasira ea ike min rikan naneti. enra mia meniti atipanke yapa icha; min jato maromaxon koriki binon ixon akin aka iki. jatianki jonin yoia iki jakon riki min ea akinti aka iki. jaskaaxonbiki ja ainboan yokata iki jakiribi natoqki min bake iki jatian yoia iki jen jen. jaa riki nokon bake akin yoia iki. jainxon yokaboa iki jawetii baritiayarin akinki yokata iki. jatian yoia iki chonka rabe baritiaya riki akin. jatianki ja ainbaon yoiribia iki ea riki chonka sokota baritiaya. enra mawinke min bake; ikaxbira ea keenai min baken akinki aka iki. jatian min bake bixonra, en mia jatibi jawekinin akinti iki akinki aka iki. jatianki ja joninki yoia iki jaskara ikenra en mia bimati iki akin, jaskataananki ainbaon yoiribia iki wetsa yame joxon, ja toro ikain min rika nepononxiwe akinki aka iki. jaskatax ja joni kaa iki jawen xobon. caax, iitiki wetsa yame joribaa iki. joxonki ja yapa ainbaon yoiibatainko rika nepota iki. nepoxonki bia iki, icha yapa. jakiribi axonki bia iki, ani tora. ja toraki ika iki, non oinyosma, orobires yorayaki ika iki. jatianki ja ainbo pikeribia iki. joxonki yoia iki nato tora min awin betanbicho pitanwe. keyokin pitanwe, jawebi yoyoyamakin. jatianki ja joni karibaa iki. caxonki ja ainbaon yoiwana keskaakinki, ja jonin jawen awin betanbicho pia iki keyokin. piaxki, karibaa iki rikani. caketianki jakiribi yapa ainbaon yoia iki nenoax rabe oxera min awin bakenai akin aka iki. jatian joni karibaa iki. jatianki manakana iki rabe oxe. rabe oxe senenketianki ikon ika iki. jatian ainbo bakena iki, ikaxbi bake jisama ika iki. rabe wiso ochiti bakeres. westiora awin, westiora bene. jatian iikinki ja yapa ainbaonki jato nokoribia iki, rikani bokanketian. nokoxonki yoia iki moara baritia senenke min bake. eara moa keenai min baken akinki aka iki. jatian joni kaa iki, jakiribi jawen xobon. caxonki jawen awinki yoia iki non bakera yapa ainbo moa keenai jara moa en jen aka iki. jaskara ixonra non meniti iki aka iki. jatianki ja baken ninkata iki. ja ninkataxki, ja bake jabata iki. jaskaaxonki ja baken jato potaa iki. jatian yapa ainbaon jato nokowetsayamaa iki.",cuento
1979,mananxawe betan nonon rabe ini,"moatian ronki westiora ian kexa jakatiai westiora mananxawe betan rabe nonon. ja iamanki basi jakana ika iki. ja nonon rabekanki mananxawe noia ika iki. jato betan raenanai iketian jainoax onan joni iketian. jan ronki jato mesko joibo yoikatitai, ja moatian ikatiai joibo. jainoax mesko tsinitiboribi jato onanmakatiai. jaskara iketianki ja mananxawe kikinhakin noikanaki ikatiai ja nonon rabekan. jaskatax jain jakonbires jakatikanai. wetsa netenki, ja nonon rabekan oinna iki, jaton ian tsosinai; moa ompax xeati jakonma. jaskara oinxon nononbaonki jato betan raenanai mananxawe yoia iki chaikoni aka iki noara nato ianshokotonin moa jati atipanyamake akin akana iki. jatian mananxawen jato yoia iki jawe keskatiki mato jatima iki akin. jatian wetsan yoia iki noa neno ii iiti ikaxbira, noa nomin reteti iki; ja kopira noa rama wetsa iaman kaai akin yoia iki. jaska akin yoiakana mananxawe kikinbiressibi rateta iki; nomin reteti shinanax. jatian jato yoia iki jaweatinki maton ea potakasai eara rama mato betan kaai akin jato aka iki. jaskataitian wetsa nonoman yoia iki mia nobe kati ikaxbira mia noyayosma iki akin. jaskataibi wetsan yoia iki teema riki ja nobe kati akin aka iki. jaskaa, wetsan yokata iki jawekestax ki kati iki noyayosma ikax akin aka iki. jatian yoia iki jiwi benawe; meraxonra min beai. min beketianra noa oken bekon natex bekonai. jatianra mananxawe naponbekonshaman natexax kaai akin aka iki. jaskatai ninka tax, mananxawe kikinbiressi benea iki, jakonhiraakin wetsa nonoman shinanketian. ikonrake. ea jaskaaxon bokanwe. jatian ra earibi nomin retetima iki akin jato yoia iki; jato betan noyakaskin. kikinbiressi mananxawe keena iki, noyatinin; jawetianbi noyayosma ikax. 'jawekeskarin noa noyaa,' ixon onankasi. jatian wetsa nonoman yoia iki non boara mia yoyo itima iki. jainxon min osantima iki. ja mia non yoia jawekibo senenhayamaaxxa mia paketax nokotima iki; noa kaainko akin yoia iki. jatian mananxawen jato yoiribia iki eara itima iki. enra maton yoiabo mato senenaxonti iki akin jato aka iki. jaskaaxon jiwi meraxon tanakiinkana iki. tanataki jakon ika iki, jawekeskamabi. jaskatax bokana iki noyai. jatian mananxawen, jawetianbi noyayosma ixon oinna jakonyora ika iki. jato jawekibo yoibokasabi itan benekin, osankaskinbi onsan tenea iki, pakenaketian. jaskatax moa ocho noyakana ika iki; moa jain bokanai ianman nokoti ochoma. jatian ja ian ochoma ika iki, westiora xobo. ja xobo bebon bakebo tsinii ikana iki. tsini tsinikinbi, wetsa baken meraa iki, nononbo winotai. winotaitian oina ika iki, westiora mananxawe jato betan. jatian ja baken, jabe bakebo, yoia iki oinkanwe westiora mananxawe nononbo betan noyai akin jato aka iki. jatian oinkana ika iki, ikon. bakebo jaskataitian mananxawen ninkata iki. ninkaxon jato kewinkasi, jiwi natexa kepishiita iki. jaskataah paketa iki; paketiki makanki jaras ikaina iki. jatian bakebo ratekana iki, jato patax pakeketian. mananxawen shinana ika iki, neskaakin bakebo notsinti matora jawemabi iki, oinreskanwen ea noyaitian ati ixonbi jato atipanyamanike. jaskatax jainres mananxawe, keyonike jawen yoyo ikas kopi, paketax,",cuento
1979,mananxawe betan joxo shino ini,"xinon ronki anike mananxawe bake mainmea meraxonki bikin. biaxxonki inike bochikixonxamampari pibatanon iki. jaskaxon ronki anike kantsin bochiki mananxawe bakeki joxo shinon bokin. jain peyakaxonki aka iki chosha choshakin. chosha choshaabi ronki inike mananxawe bakeki shino mepakeeti. mepakeeta ronki inike kantsin texkan meran mananxawe bake kai. jainki ipaonike mananehawe bake josho shino mepakeeta. titi, kantsin texkan payoketian ronki mananxawe bake pakenike. paketaxxonki inike ramara en joxo shino kopii kaai. enra onanke joxo shino. ea kantsin texkan meran kamani shino riki beis beisyosi ironkianike mananxawe. moa ani ronki inike ja mananxawe, rabe chonka baritiabira. jaskataxki shino benai kanike. cakinki joni nokoxon anike yokakin manko, jawetianki joxo shino boni aka iki. joninki mananxawe yoinike moa chonka posaka baritia riki shino boni akin aka iki. jainoax kaax, wetsa joniki nokota iki. nokoxonki yokata iki manko, jawetianki shino boni akin. moara chonka chosko baritia iki shino boni akin. jabiki mananxawe karessa iki. caax, wetsanko nokoribia iki manko, jawetianki shino boni akin. moara chonka rabe baritia iki boni. jabiki mananxawe karessa iki. caaxki, wetsanko nokoxon yokaribia iki manko, nenoki jawetian shino boni akin. moara posaka oxe iki boni. jabiki mananxawe karessa iki. caxonki, yokaribinike manko, jawetianki neno shino boni akin. moara sokota oxe iki boni akin. jabiki mananxawe kakaressa iki. caxonki, yokaribinike manko, jawetianki shino boni akin. yokataki, yoinike moara rabe oxe iki boyantana akin. ochobires kaxonki yokaribinike manko, nenoki jawetian shino boyantana akin aka iki. moara kimisha simana iki, ja boibata akin anike mananxawe. caxonki, wetsa meraxonki yokaribinike manko, nenoki shinobo jawetian boibata akin aka iki. nenora bakish boibake, akin. jabiki mananxawe karessa iki. caxonki, wetsa yokaribinike manko, jawetianki neno shino boibata akin. ramabira winobainke. ramabishokora min nokoi kaai akianike joninki mananxawe. jatianki jonin jaskaa kakinbi ronki, shino boaiki mananxawen nokonike; xa ibotanai. jatianki sotameexonki mananxawen oinike; oinabiki shinobo jamabores inike. orishoko kaxon oinaki jan ani shino inike. ja onanxon ki mananxawe anike shino ishtompari jowe, shino, noa yoyo inon akin aka iki. kenaxon ronki mananxawen ishtonribi kaocho benanike. benakinki mananxawen ishtonribi kaocho merani ke. jatianki, joxo shinoki pakenike. pakexonki anike jawerin, mananxawe akin aka iki. jaskaxonki anike joxo shinoki mananxa wen keenakin. caocho timanon awe, joxo shino akianike mananxawen. jaskaxonki mananxawenki anike empari abanon akianike. jaskaaxonki mananxawen kaocho timanike. timaaki, bepon tsiwibeiranaitianki mananxawen shino yoia iki ashokowe, shino akianike. jaskaxonki shinon timanike. timaaxbiki, jainbi shino senbonike. jainxonki benkeshribi timanike. timaaxbiki, jainbi senbonike. jatian taenribiki jamanike. jamataxbi, senbonike. benkex taenribiki jamanike. jamataxbiki, shino senbonike; kaocho bepoman yatana. jaskatax shino sion inike. sion ikaitianki, mananxawen yoinike onanwe, shino. jaskabira min ea kantsin texkan meran ea potanike akin ki anike mananxawen joxo shino.",cuento
1979,comankaya mai keyani,"moatianra ika iki ani ian itan nenke. ja ianmanaonra, ikatiai jonibo icha jain jakana; ani jema. jain jakana iki, basi, jawetii baritiabira ikana iki. jaton inkaya ikatikanai. jainxon jaton inkan shinanman, noya rao merakana iki. westiora jonin ronki meranike. meraxon, oina iki, jatibi jawekinin piai. rekenhakin pia iki, sipaman; ja bimi piax, sipan jene meranoax noyai. jaskataiki jonin oin oinnike. jainoash, jatibi yapabo noyanike ja bimi maana piash., jatian ronki, joninki shinannike ramara, en neexon jawen pei bii kai iki inike. jaskatax, joni neenike. caxon, jawen pei binike. jawen pei biax, paketa iki. naman pakexon, shinanribia iki jonin ramara, en nato rao motsaxon, nokon jema jatiobi, itan mai aki kaai; nato raon kashoakin ixon shinana iki. jaskaashon, ja rao motsashon boa iki. boxon aka iki, jawen mai kashaakin. aketian, ichabires joni tsinkinike. jaskatax, jatikaxbi manakana iki. jainoax westiora bake ika iki, kikinbires yoitima. ja bake kaa iki, maspa sotani. ja bake kaa pekao, bari keyataitian peokoota iki chichokeax mai tes iki. jatibiain tes iki peokoota iki, mai teseti. jaskataitian bake manabireskana iki. jabi joyamaa iki. jainxon oina ika iki, moa mai keyatai; moa keyachaa. ja mai keyatai ointxon sinko xonhakin peokana iki. jatibi jaweki akannike sxonhakin; ja kai benekin. jaskatax moa mai keya inike. jainxon, oinkana inike, bakeshoko moa joa. jabi bitikonma ika iki, ja bake sai ika iki ea biwe, koka ika iki. ea potayamawe, ea biwe, koka ika iki. jaskaketian risbi potaxonkanabi senenyamaa iki. jaskatax, joti atipanyamaa iki. jainoax moa bake winia iki. ichabires winiax, jatian isa baneta iki, ja bake. 'coka,' ikai isa banenike, ja bake. jaskatax bokannike. cakin tampora aa aabainkannike. canchawaya ika iki jema ani. ja jema ani bitaxxi, comankaya mai paketa iki. jaskatax ja jonibo jain banenike. ani manan pekao.",cuento
1973,mananxawe betan inka ini,"mananxawe ronki moatian ipaonike, peiya, kikinbires ishto joni. tsonbi ishtokin, kanantima joni ronki ikatiai. tsonbiki piamapaonike, ishto ikax, atikoma iketian. iitibiki, inka mananxawe pitin keena iki. jaskaaxonqki, jawen shinanman, mananxawen pechiki, sekenana iki. jatianbiki, ishtoyamai peokoonike. jaskatax ini ronkiki, ramakamabi, mananxawe yosma, ishtomashoko niai.",cuento
1973,joni betan wasabo ini,"jonironqki kaa iki, paron yomerai. cakinki boa iki, westiora texkan paranta joshin. caax, nokota iki, paro nawekinin, taxanko. jainxon jawen nonti tekeyana iki. jaskaaxon, jonin mishkia iki, jawen nonti ochochaa kaxon, taxan penianan. ja mishkii iitainbi, westiora tonbo wasa bea iki. bexon, nontimea paranta joshin merakana iki, natsamaata. ja oinax, kokoi napokookana iki. jainoaki jonin meraa iki, wasabaon jawen joshin keyoaitian. ja ointaanan, neteshamannax kaxon, jonin jawen nonti, napon xotonbaina iki, wasabo napokoyabi. jainxonki jonin, jawen wintinbi wasabo retekin keyoa iki. ja jaskaabainiki, moa joni kaa iki, jakiribi jawen xobon. jatiressiki.",cuento
1973,iso betan joni ini,"wetsa neten ronki joni kaa iki kachio. cashonki, westiora tonboki iso meraa iki, bimi kokoi tsinkita. iki. moa pakeketian, jainoaki jonin too aka joni kaa iki, benai. caxon, oinnaki, jiriabi jain rakata ika iki, bimi tokonyabi paketa. jainoaki ja jonin, jawen metoti, iso jania jawen metoti xatenaana jaskatax joni metotioma jaskaatananki, iso bimi jantseti shinankin iki. jaskaa, ison iki, natexkin. baneta iki. ishton wenitanna, jiwi bochiki neeta iki, bonko meran jikii. jaskataxki iso jabata iki, jonin reteamabi. jainoaxki joni moa joa ikaxbi metotiomares.",cuento
1973,boe betan ipo ini,"moatian ronki inike, boe betan ipoki nokoanani. jainoaxki join iananabekona iki, nami noemanin yoinanabekonni. jainxon ipon yoia iki miara keraskinbi pikanai, toshba iananbi, eakayara pikanai keenshamankin, bexe bexeshamankin. miara jaskaayamakanai, mikira keraskanai akin, ipon aka iki. jaskaa, boen masa shinana iki. jaskatash, moa kabekona iki. jatiressiki.",cuento
1973,xoto keoni,"moatian ronki ikatikanai, non rekenbo onanmabires. ocho bokinki, winti ispinres winakatikanai; rama non akai keskaayamakin, iresbiresi niaibo ikatikanai. ocha boiki ikatikanai, bobobaitibi, jainshokobi oxai, jaton repinti reboorishoko. jainoax boash, wetsa nete xabaketian, ja reboorishokoribi oxaribii, moa yantan aibata karo bixonki, jakiribi kechonkatikanai, jaton piti kobinhati, moa yameketian, jainoaxki shitapaokanike bai ocho bomai. jatian moa taxnatax, jakiribi bebebaitiki, ja ishinai bekeibari oxai. ja jaskatash boboekanainbironki inike, jato noibaaxki, xota keoti sapan axon awe, sapan axon awe iki. ja keootaiki, chiakaatonin ninkata iki. jatian jato yoia iki sapan axon awe irai akin. jaskataitian nikaxonki, akana iki, jatixonbi, sapan axon winakin peokin; non akai keskaaxon. jaskatax ishto bokana iki. jatiressiki.",cuento
1973,poinkosko betan xete ini,"wetsa neten ronki ika iki, poinkoskoki jiwi tanon yakati. ja yakatainkoribi joaxki xete yakata iki, ja patax. ja xete ika iki, poinkoskon kompa. jaskakenbi, poinkoskompari peokin yokata iki, xete compa jawekeskatiki mia mankoya iki akin. jaskaakin yokaketian, xeten yoia iki ea sontaro inontian, kipi mai maibichoi, ea mankoa riki akin, aka iki xeteen, jawen kompa. jainxor xeten yokashokoa iki, jawen kompa poinkosko. ja poinkoskon jane ika iki, sioka compa sioka jawekeskatiki mia nii rankotan, rankotan ikai akin aka iki. jaskaakin yokata, poinkoskon, jawen kompa yoishokoa iki ea sontaro inontian, marachan, marachanbichoi, ea ashea riki, jaskati nii akin. jaskaakin yoikin senenhataanan, xeten, jawen kompa sioka, noyakin potabaina iki, wetsanko taxkeqkin. jatiressiki.",cuento
1973,ino betan chaxo ini,"ironkiaa iki, wetsa netebaonki, ino betan chaxoki nokoanani, nokoananax, yoyo ibekona iki noa jainbicho janon, xoboanon awe akabi, chaxo raketa iki, inoki. wetsa nete winaketian, xoboakin peokana iki. teeteekinbi, piti benati, chaxon ino yoia iki. jaskaa kaxon, inon bea iki, jawen kaibo chaxoribi. jatian beketian, pikashorakinbi, chaxon, jawen kaibo iketian, piamaa iki. jaskatash wetsa nete xabaketian, inonbiribi, chaxo raanshokoa iki min piti beyamaketianra, en miabi piai akin aka iki. jatian chaxo masa shinan shinanbaini, kaa iki, piti benai. jabe senenres kakin, meraa iki, ino xaen retea. jainoaki, ja mawa rakatabi, papiakebeirani, joa iki, beneshaman. ja beketian oinnax, ino rateta iki. jatianbiki, ino jabata iki, jaaribi reteti shinanax. jaskatax, chasho xobo ibo baneta iki. jatiressiki.",cuento
1973,mapo ainbo ini,"moatian ronki jakatiai, westiora mapo ainboki. jaronki ikatiai metsashoko, ikaxbi josho ainboki. ikaxbironki ocho taxketinin rakekatitai, oin anaketian. iitainbi ronki, westiora joninki bia iki, awinhakin. bixonki, wetsa netenki ocho ioa iki, rake raketainbi. ja kaainbiki, oi kexto bea iki. jatian ja ainbaon, jawen bene yoia iki ea pei xatexonwen, oira beai, ea maponon akin. jaskaa, jawen bene taxnata iki, kexa; pei xatenoxon benai. moa joni pei benai kakenbi, moa oi keshto beyoraa iki. jainoax ainbo, joo ika iki, jawen bene kenai eara moa ayorai, jomentaniwe iki. jaabikan, jawen bene pei benai, oken ishtobekona iki. jainbi ainbo joo iresa iki. moa basi joo ikax, moa kestenmashoko ika iki. iikaax, moa iwetsayamaa iki. jatian moa joni joa iki, pei xatebeirani; rate ratekirani. joxon jisabi, moa yama ika iki. nonti napoki, mapo pachi tsamati, moa oin keyoa. jainoaxki, moa joni baneta iki, jakiribi. banetax kaiki, joni wini winikainna iki, jawen xobon moa nokoti.",cuento
1973,isabaon pishtanko maxo ini,"isabaon ronki aka iki, westiora ani pishtaki. jainki tsinkikana iki, jatibi, jainoax mesko isabo. ja bebon jakoni keotai isaki, ika iki, kina akai. jatiribiboki ransai, jatiribibo xearesai, ika iki. ja iikanainbi ronki, maxoki joa iki, kachiorikeax pikbkirani. joshonki jato yokata iki etsoarin ja kina xoon akai eakaya amakanwen akin jato aka iki. jatian yoikana iki minkaya apananra, mia kex aniora iki. non mia kexeaparira jakon itiki akana iki. jatian maxo ika iki oinnon, ea akanta iki, jaskaketian, isabaon maxa jawen kexa keshenaankana iki. ja moa akin senenhashon yoikana iki moara mia non ake. rama osanyamawe akin akana iki. jatian masho ika iki enra osanyamai iki, ika iki. ja maxo jaskakenbi, westiora isa osantishaman, ransaa iki. jaskatai oinxon, maxokan osana iki. jatianbiki jawen kexa waxata iki, pabiki namanbi senenkainni. jaskatax inironkiki, ramakamabi maxo kesha ani. jainoaxki, moa maxo jakiribi karibaa iki.",cuento
1973,nii meran benota,"eara kaa iki nokon papa betan nii meran, yoina retenoshon benai, yamekirishoko, jawekiaamabi. cakin non retea iki, westiora yawish, rabe jono. jaabi kakatakh, moa bariapan senenketian noa joribake baneti. moa joibi noa nomia iki. ikaxbi, non ja xeati yama ika iki. jokin, non westiora mananxawe bia iki. jatian jojokinbi, non bai onantimamaa iki. jain moa noa benota iki, bai pochinikon. moa jotikoma iketian, non mananxawe potaa iki. jatian moa yameyoraitian, nokon papan jiwi bochiki, tapo aka iki, jain noa yakashinti. jainkax moa yameta iki. jain noa yame yakashina iki, matsi meeti. non ox tenea iki. jainxon mesko yoinabo keotai non ninkashina iki. moa nete xabaketian, noa paketa iki. ikaxbi noa yosmares ika iki, piama ikax. jatian ea jiwin neeta iki, bochiki, jainxon paro oinni, benai. jainxon en meraa iki, bari joai naman. jainxon en papa yoia iki onora paro itinke akin. jainxon non bai pontea iki. jainoax ea paketa iki. jaskatash noa kaa iki. caax, noa nokota iki, yantampake. moa xeakashoraibi, jainoash moa pikasibi. moa xobon nokaexon non pia iki, jainxon non xeaa iki. ikaxbi non yora yosmares ika iki, jawekiaama ikax.",cuento
1973,cabayo betan shinobo ini,"wetsa joni ronki ikatiai, xawi waia, ikaxbiki wasa betan shinobaonki, kokonaanreskatiai. moa akan akanyoraa, jaskaaxon reteti, jonin benaa iki. wetsa netenqki shinanke ramara nokon kabeyo,en xawi wai napo, nexai kaai. jatianra jaki rakekinbira, akantima iki, kokokin iki. jaskaashon, boxon, wai napo jawen kabayo nexaa iki. moa basi niash kabayo, paxkinax, rakatash oxakainna iki. ja oxaa pekao, wasaboya shinobo beribakana iki, xa wi kokoi. bexonki kabayo oxaa, merakana iki. jainoash yoyo ikana iki jaweaki neno joax, kabayo mawatarin. ramara pisi poatai neno, jakonhashon non xawi kokoti ikenbi. non potanon, nishin nexanon akanwe ixon, nishin neshakana iki. jatikaxbi, shinoyabi wasabo, nishin chinexeeta iki. jaskaaxon, ichaxon ninikin, kabayo oxa ratekana iki. jatian ninainakainxon, kabayonin, jatokaya boa iki, jawen ibokiriakin. ishto bokinki, kabayonin, ja shinoya wasabo, jiwiki retemapatanboa iki. jeman pikokainnaitianki, jawen ibon meraa iki; wasa betan shinobo keonya, kabayo jaki ishtoaitian. jaskaaxon, jawen ibon bichinshon, retekin keyoa iki. ja jaskaa pekao, jawenbi meeyamaa iki, jawen xawi wai. jatiressiki.",cuento
1973,ino betan mananxawe ini,"wetsa neten ronki inoki kaa iki, kachio bainko. ja kakinbironki aka iki, mananxaweki bechikin. jatian bechixonki yoia iki chaikoni, ikonrin mia koshi yoikanai oinnon, rama tananon awe aka iki, inon. jainxon inon mananshawe yoiribia iki rama, westiora nishi nenkepari binon kawe akin. ja kawana basichaa, jobekona iki, nishi nenkeesia. ja beax, nexebekona iki. jainoax mananxawe jene chicho kaa iki. caxon, sapenman titaisi oxaa, chinesha iki. ja chineshtaana, wetsaorishoko pikoxon, mananxawen oinna iki. jaskaaxon, oinnaki aka iki, inompariki nishi bibainkin, jan boti keskaakin. jainoash sapenman tita, oxa jistenash koshia iki. jaskataxki ibekona iki, senen rabe koshii. ja inoribi, kikinbiresi koshia iki, ehokoyonon kaman. moa jaskatai oinehon, kaxon, mananxawen ja sapenman tita choroa iki. choroash, janbix neshetash, joash, pikota iki. joxon, ino oinna ika iki, xokobiresshoko, jawen yora xatebires. jainxon inon yoia iki ikonra mia koshi yoikanai, chaikoni akin. jaskaabaini moa ino kaa iki. jatian mananxaweribi moa kaa iki, wetsanko.",cuento
1973,rabe bake kachianmeni,"joni ronki mawata iki, jawen awin betanbi. jaton bake benbo rabebichoki, kachiankana iki. jatianki, jawen titashokon jato bia iki, onaankin. jaskataxki, ja bake rabaki anibekona iki. moa anixon, jaton titashoko yoikana iki noara naikan kanonxiki akin. jaskaabi, titashokon jato ikonhayamaa iki jansoira mato iitai akinres, jato aka iki. jainxonki bakebaon pia akin, peokana iki, rabe neabo, jainxon jaton kanatiribi. jaskatax, nete xabaketianki boshon, jaton pia tanakana iki. jatian jaton pia keyomaax, beribakana iki. jainoax, wetsa nete xabaketianki aribakana iki pia akin. moa akin senenhash, boxonki, nai tsakaribikana iki. jainoax moa pia poinki jishtibires ika iki. ja pianribi, wetsa pia poinki tsakaxon, nenkeaxon, maiki nokoash, boribakana iki, jakiribi, jaton xobon. nete xabaketian, boshon, oinkana ika iki, tapiti jakonshaman paketa, naikameash joa. jainoaki, kapa kenakana iki nai kintanwen, nato tapitinin kashon akin, akana iki. jatian moa kaaxbi, matsiora iketian, baneribia iki. jainxon wetsa kapa kenaribikana iki nai ointanwen. nokexon, jakon iketian, tapiti shakontanwen, jatian non onanon axon, raankana iki. moa kaa basichaa, kapan tapiti shakona iki. jaskaaketian, jatikaxbi bokana iki, neeti. jatibi yoinabo boa iki, ja tapitinin, neeti. ainboboki, jaton sintan papiaboki bokana iki, bochiki neeti. moa ichayora bokanaitianki, jawen ibobo, sinata iki. jatian tapiti jato sekenaana iki. jaskatax, ja neetaibo naman paketi keyokana iki. ja sintan papia ainbobo naman paketax, yawishkana iki.",cuento
1973,inkan noa joniani,"moatian ronki aka iki, inkanki mai poto joniaxon, orona meran xoikin. jatianqki axon pikoa iki, paxachaabi. jaabo ronkiki ja non kirinko akaibo. jainxonki, wetsa joniaribaa iki, axon niaribia iki. jatian pikoxon oinna ika iki ja meshoyora. jaabo ronkiki, ja non rashiko akin akaibo. jainoaxqki inka yoyo ika iki jakonmatani rabera en joniake. ramara en wetsa aribai iki. jaskashon, wetsa aribaa iki. moa axon, orona meran niaribia iki, xoikin. jatian ja panshinshaman pikota iki. ja ika iki, noa inabobiribi. jatian inkan ja oinna ika iki, jakon. jatiressiki.",cuento
1973,yoashiko inka ini,"yoashiko inka ronki japaonike joni icha xaran. jato naponshamanki ikatiai jawen xobo, ikaxbiki shinan koshia. jawen xobon kaxonki, jonin jawekishoko yokatabiki, meniamapaonike. wai axon, banakaskin atsa taxo, yokakanaki jato raras axon, menii. jaskara boxon, banakanabi xoxoyamai. xeki yokakanaki jaskaribi, chii meran niashon, jato menii. jaskara banakanaki xoshoyamai. jato jaska jaskaaitian, jawen atsa yometsonoxon shinankana iki cawe, yoashikon atsa taxon yometsonon iki. jaskatax boxon, bikanaitian, jato bina tekamai. ja tekaa ishtoax kaxon, jene tsakaax, kapekatikanai, ja yoashiko inkan jato shinanshonatonin. jatiressiki.",cuento
1973,inkan chii bikanni,"moatianronqki chii yamakatitai, inka nato main janontian. ikaxbi ja inkabichoki jaya ikatiai. ibxonbi jato meniamakatitai, yoashi ibxon. tiikinbiki, jonibaon chii yokata iki. ja yokakanabiki jato meniamakatitai. jan jaton piti kobinhatibo yama, paranta xoitibo yama iketian. jatian ronki, bari namanshokoribi ikatiai, ja bari xanan rakanxon, xoixonki pikatikanai. jaskaaxon ronki akatikanai, basi masa tenekin. iikinbi ronki beskon yonokana iki, ja chii biti. ja beskon ikatiai, inkan inaa min titan chii tsista, bitanwen beskon akana, kaa iki. cakenbi, jawen ibon bemayamaa iki. jatian jawen iboki, jain matsoti ika iki, ja chiikan yoashiananbi. jatian beskon jain yakata iki, jawen ibo ochochaa taxkemakasi, chii binoxon. iitibiki, jawen ibo shinanbenokainna iki. jaskeketianki beskonman, chii tsisto, ishton tokonash, noyaitian jawen ibon meraa iki. jaskaaxon, jawen ibon matsotinin rishkipatanboabi, noyakin potabainna iki. jaskaaxon, boshon, koman tanon perakana, jainoash keteta iki. jainoaki yoashiko inkan, niweabaya oi keshto bemaa iki, ja chii nokaati shinankin. jainoaki beskonman nato poinkosko, xete, ishmin, jaabo kenaa iki, jan chii otaakinti. jaskatash bexonki, jaabaon chii otaakana iki. moa oi nesea pekao, ja koman tano ketetash, chii tinina iki. jainoaki ja chii jatishonbi bikana iki. jaskatash ramakamabi chii jake.",cuento
1973,awa betan chosko bakeranon ini,"awakan ronki bimpish namanshon, jawen nonti tatenike. ja aataitianki, chosko bakeranonki joa iki, neexon bimpish kokoi. jainoaki bimpish bimin, awa tsakakana iki, manshonbinaqki. jatian sinashon awakan, bimpish jamata iki, jaskaa bimpish xonoa iki. jaskatash, jonibo bochiki baneta iki, paketi atipanyamaash. jainxon xono pei tsekakana iki, jaya paketi. jainoax jimakana iki, jaskxon xono pei natexash, jaya pakekana iki. westiora westiorabo, maani keyokana iki. paketax, jakiribi jonixon, awa chibankana iki, retenoxon. bosxonki, nokoxon, retexon pikana iki. ja awa retebainni boxonki, ian merakana iki. jan keiba shitnoxonki, nexnex nonti yokakana iki min nonti noa bexonwen, chai akana iki. jatian jato bexona iki, westiora, kapetan ewa, ja ika iki, jawen nonti. jaskataxki, jan shitakana iki. moa keiba nokoxonki, jato yoia iki, jawen ibon jakonshamanash, pakekanwen akin. jaskatax pakekana iki. jatian chinitain ika iki, westiora joni, jakonma shinanya. jaanki ake pakekin, kape jawen maponko, jamabeirankin. jaskaketianki, wetsaorikea kishiki, kapetan tsekanana iki, jawen ibon joi ninkaxonyamaketian. jainxonkin ponsenman noati yokakana iki. jato menia bixon, ian napon nenichinkana, jene tsosini keyota iki. jatian kape benakin, jiwi namanmea merakana iki. jainxonki kape retexon, jonin kishi bikana iki. jainoaxki moa banetash, jakiribi bekana iki. jatiressiki.",cuento
1973,ino betan xae ini,"wetsa neten ronki ika iki, ino betanki xae bechikonani. nokoxonki aka iki, inon yokakin emiaki jawerano kai iitai, chai akin yokata iki. jatian yoia iki neno kaira ea iitai akin, xaen yoia iki. jainxon inon yoiribia iki min tari ea sawemawe akin. jatian xaen jopexon, menia iki. rama nokonabiribi saweshokowe ixon, inon jawen tari menia iki. jaskaa xaen sawea iki, inon tari. onanyamaxonki, xaen jopexona iki. ja sawetaananki, ino jaya ishtoa iki. ishtoaitian, chibankinbi, xaen nokoyamanike. jatian masa shinana iki. ja inon tari ronki ikatiai sopo, wisobicho jatian xaenabiribi, keneyashaman. jaskaaxon inon, xaen tari bichinnike. jatian xaenbiribi inona, binike. jaskarainoaxonki ino betan xaeki rawikananbekona iki. ramakamabiki jaki xae sinatai, jatiressiki.",cuento
1973,isa joebires ini,"wetsa joni ronki ikatiai mansana waia, ixonbiki jonin jawen bimi kokoyamakatitai. moa joshinaitiibi kaxon, bikaskin rotokatitai. iikin jawen bake rabe yoia iki rama non onannon, mansana koirankanwen; jawenki akai ixon, non onannon aka iki jawen bake. jatian ja bakebo keena iki. jaskaketian, jawen papan jato yoia iki, jakiribi jan akai, maton meraketianra; en mato, nokon jatibi jaweki, meniti iki akin jato aka iki. reken bakepari yonoa iki. jatian ja bake kaa iki, moa yame iketian, koirani. moa nete xabati ochomataniki, ja bake oxaa iki. ja oxatanash, besoxon jisa ika iki, ani joe, moa ja bimi bibaini kai. jainoax moa nete xabaketian joxon, jawen papa keshana iki oxaxonra, en biamake, papa akin. jainshon jawen chini bake raanribia iki. ja baken boa iki, tampora, xomox, kitarra, ja oxakaskin atibo. caxonqki, ja baken koirana iki. moa oxakaskin jawen bompo timaa iki, jainxon jawen kitarraribi. jaskatash moa nete xabati ochomaki, ani joe joa iki, bimi shinan. joxonki, ja bimi biaitian, yatankin jawen jinabichores, bichina iki. jatian moa nete xabaketian, bea iki jawen papa oinmati. bexon, oinmaaki jawen papa keenyoraa iki, ja isa bikasi. jainxon jawen reken bake yoiribia iki ramara mia kai ja isa benai. bixon, betanwe aka iki. jatian ja bake kaa iki. moa bariapan senenketian, pii yakata iki. jain ikenbi, masho joa iki. joshon, yoia iki eara pikashorai, ea min piti pakesh meniwe akin. jainoaki ja baken yoia iki enra mia meniamai akin. jatian mashokan yoiribia iki ea meniamaasha, mia mawati kai akin. jaskatax ja bake karibaa iki. ja bain kaaitian, ani inon pia iki. moa basi manatabi joyamaitian, jawen chini bake raanribia iki, jawen wetsa benati. jainoashki ja bakeshoko kaa iki. caaxki, jawen wetsa iantanainribi, pii yakata iki. jain ikenbi, maxe joribaa iki. joshon ja bake yoiribia iki eara pikasai, min piti ea meniwe akin. jatian ja baken menia iki. jainxonki maxokan yokata iki jaweranoki mia kai akin. jaskaa ja baken yoia iki nokon papan raana kaira ea iitai, isa joebires benati akin, ja baken aka iki. jatian mashokan yoia iki minra merati atipanyamake, miabicho ixon. en mia bobanon, ja isa onanmakin, miara ani inobaon binake. moa min wetsa inon bia riki. en mia bishoni kabanon ja isa akin maxokan aka iki. jaskatax ja bake maxa betan kaa iki. cakin, mesko jiwibo wino winoboa iki, nato joshin peia jiwi, yankon peia jiwi, joxo peia, panshin peia. jaskarabo wino winoboax, nokokana iki ani ian kexa. jainxon maxokan yoia iki keiba riki ja isa, ani jiwin peyakaa riki. ikaxbira noa jan shitati yamake, en kape kenabanon akin. jaskaaxon ani kape kenaa iki. jaskatax jan shitakana iki, keiba. moa nokexon, yoiribia iki bariapanra jawen ibo moa oxaa ikai. manaparinon awe akin, aka iki. moa bariapan senenketian bokana iki. boshon, oinkana ika iki, moa oxaa. jawen bero ika iki joebires, jawen xeta nenke, oxaa ika iki, jiwi tapon naman. jainxon oinkana ika iki bochiki ja isa yakata, meskoti bewai, ja patash niwe kabayo. jainoax ja jiwi namanbi ika iki, keyoyosma xeati yakata. jaaki ja baken bia iki. jainoash ja masho neeta iki, ja isa shinan. jatian pakea iki, ja niwe kabayoribi pakea iki. jaskaax maxe joribaa iki, paketi. jatian maxa niwe kabayonin joa iki, ja bakebiribi isakanbi joa iki, jainshon kempo maxkoshokon xeati bea iki, ja baken. jatian moa ocho bekanketian, jawen ibo moa besoa iki. jainshon jawen jawekibo rotoa iki. jainxon jato chibana iki. moa jawen ibon jato nokoyoraa, maxokan ja bake yoia iki nenobi jonenon awe. en nato kabayo ani xobo pikobanon, nato isa, atapa bakeya abanon. mia yosishoko keska iwe akin aka iki. jatian moa maxa joneta iki. jaskakenbi, moa jawen ibo nokotoshita iki. joxon, oinna ika iki, westiora yosishoko jawen xobo naman oroi iiti. jatian ja yoshiman yokata iki minki neno joni winotai oinyamaa akin. jatian ja yosishokon yoia iki enra oinama iki. nenobiribira ea oroi iitai akin aka iki. ikonbiresi jawen ibo sinata ika iki. jaskatax moa banekainribia iki. jainoax jakiribi pikoxon, maxokan joniaa iki. saskatax moa jakiribi beribakana iki. moa jawen xoboki nokoti ochoma, maxokan ja bake potaa iki. jatian ja bakebicho kaa iki, jawen papaki nokoti, jatibi ja kimisha jawekiabi. ja nokoti kai, ja isa meskoti bewaa iki. moa nokoxonki, jawen papa ja boa jawekibo oinmaa iki. jainxon jawen wetsa moa inon pia, jawen papa keshana iki. jaskaketianki, ja bake, jawen papan jatibi jaweki menia iki. jaskatax ja bake icha jawekia baneta iki. jatiressiki.",cuento
1971,masho ahuin betan gansa (la zorra y la gansa silvestre),"maxo zorro maxora jake manishmeran. piai atapa, nonon, jainoax mesko peia jawekibo. neskara riki masha wetsa manamamea. ikashbi riki nekea maxo keskama, wetsaressibi maxo, ganso ganso iki nonon jisabi, ikashbi iki texo nenkeira. ja awin iki gansa, ganso nami iki ikonbires nowe. maxo awin betan gansa wetsa neten westiora jawen netemea gansa ika iki iaman nonononoi jawen bakeboya. jaskata pekao jawen titan main mapekina iki. jatian gansa jawen bakebo mashin mapekinxon pimai itaitian, westiora maxo awin manamaneash ipakea iki ja nokoi joi. ja nokoxon ynia iki jakon ira borin min bakebo manamanxonbi jisara ikai peneti, jatian gansan kewina iki min bakevoki nokona keskama iki jaskaa maxo awinin yoia iki jaskarama riki, akin. jawe keskatiki min bakebo jakon ira bo iki eara keenai min nokonabo jaska shamaribi akin axontinin, ika iki ja masho awin. caska ketian gansan aka iki ania akin chii keteabanon, jainra non keteatiki. jawetianki moaa kikinbiresi xanaa, jatian min bakebo jain anon shiwe ja chii ketemeran, jaskaaboresa iki ja gansan. ja maxo awinin bake ika iki, kimisha. jaskaaxon ja gansan ki chiimeran aka iki. jaskaatana ja maxo awin yoia iki ja rekeni chesh ikaitian, mayaakekainoxiwe, ja mayaakekaini 'westiora' inoshiwe. ja pekao ikaitian, jaskaribinoxiwe 'rabe' iki, ja kimishai itin jakiribi mayaakekaini, 'kimisha', inonxiwe. jaskaaxon min chii meranoa min bakebo min bitiki ja bishon min oina itiki nokona bebonbires jakonshokobo. jaskaakin yoitaana, ja gansa jakiribi iaman kariba iki. ja maxo awin, jaskaakin yoibaina ikonhax manati baneta iki. ja chesh ikaitiibi mayaakekainkin jakonbires shinana iki ramara nokon bakebo metsashokobo ikai ixon shinana iki. jaskaashon chii meranoa jawen bakebo bipakea iki, ja bixon oinax ikonbiresi rateta iki kikin biresi meshota oinax. jatian ja masho awin, ikonbiresi sinatax, ianhin ishtoa iki. jatian ja masho kenikainax koshin sai ika iki manish meranoa maxobo, manamamea maxobo, neri bekanwe nato gansanra nokon bakebo ea menomake. jaska ketian jatibiainoax maxobo ishtoa iki ja akini bei. jabaon bexon ompash xeakin peokana iki ja ian tsosinti shinanxon jaska axon ja tsosinketian gansan bakebo retekin keyo noshon. kikinbiresakin potonon caman xeakana iki, ikaxbi ja ian tsosinti atipayama iki. jatian ja maxo awin masa shinani jawen oxatikini meran kaa iki. cakin shinan shinabaina iki moxan ea chachipainoriki moxan ea chachipaino riki ikaini ja kai bai naponki ika iki moxa jan ki aka iki kaaitian pokoki chachikin, toshikaintiakin. jaskataxonki ika iki ja maxo awin mawati.",cuento
1971,shoya betan masho (el raton y el zorro),"xoya betan masho wetsa tianki ika iki westiora xoya. wetsa netenki ika iki toranpi kokonoxon kaxkei. ja maxekan ja ikaori winokin nokobainxon aka iki jawe akirin mia, xoya jatian xoyan aka iki eara toranpi kaxkei itai. jatian maxokan yokaboresa iki cawe ati kayari ja toranpi cokoti jakonrin jatian xoyan aka iki kewinn ja tanaaxa. mia nowe riki iki iti iki. jaskaa pekao maxokan yoia iki ea amawe jaskara iketian, xoya, jatian xoyan aka iki eara mia icha meniti atipayamake, eara mia pakexshokores tanamai, jaskaaxon xoyan yoia iki janxbawe en mia potaxono. jatian maxo jawen joi ninkaxonash janshbata iki. jatian xoyan toranpi kaxketana pakesh jawen kexain potaa iki. ja masho, ja toranpi kokotaana, wau ika iki noweira riki jatian jakiribi yokaribia iki jakonbireshora rikitain, en mia yokano ea jakiribi meniribiwe. noi bamis xoya ixon rabe akin menia iki. moa reken akin awana keska ribiakin. ikaxbi maxokan ja kimisha itin yokaribia iki, ja yokati ika iki eara kenribiai wetsa. ea meniwe pano, xoya. jaskaaxon xoyan yoia iki rama menikinra en mia ani pakex meniai. jaskara ikinra, mia kinkinbiresi janxbatiki. ja maxo joi ninkatai ikax janxbata iki, ja jaskati yoia keskashamani. jaskara iti xoyan yoia betiwe. xokoreshokobi ea oiayamawe. ja maxo jaskaatianbi, betita iki, natotio pakexshokobi xoya oiayamaa iki. jaskaketian xoyan ani makan maxokan keshiki potaa iki. ja makaman maxokan kexa masa iki, jatian jaskaatana xoya jabata iki ja kai ika iki onama, maxo ramara ea kaai, ea nenobo baneketianra, min ea retetiki,",cuento
1971,masho betan conejo (el zorro y el conejo),"keso keso iki ieche aka. keso anoxon paema paritiki ja pekao manxama paritiki chorish akin, ja chawashama iketian iki moa piti jakon, keso ikai nowe poati jan keentishama, maxo betan ceknejo ika iki westiora konejo wetsa netebaonki bai nashbamashokonin pasia pasiai, ja pasia pasiakin kinaki ika iki keso pakex bai napon jonebain kana rakati. ja jonexon bonoxon pari neke oinxon, oke oinxon aka iki. jaskakenbi ja pekao chaish ikai ninkatax rateta iki, ja ninkatax jawe meinki ika iki jaska kenbi westiora maxo pikotoshita iki, ja maxo pikotoshitai oinax raketa iki xeta jemabires charoreskiranai oinax. ja jaki rakeanashokobi konejon aka iki maxo, minki ea jaweakasai ja maxokan aka iki miaki jawe aki itai nato keso maxkoshoko piira ea itai, aka iki ja konejon. ja maxokan kewina iki ea meniwe ja keso. ikaxbi ja konejon menikashama iki, ja yokata, jen ayamaa iki. jaskaaxon yoia iki enra mia meniti atipayamake. ikaxbi mia keenatian en mia ioti atipanke jainoa en beainko, jain jake westiora ani. jaskaaxon maxokan shinan ika iki jakon shamabires, ikaxbi ja konejon maxo yokata iki neskaakin mia mein kati atipanke miaki kai jatsantima iki ocho riki keso. maxokan yoia iki eara itima iki, canon kawe. ja ika iki keso keyoxon konejo piti shinanya. ja bain kakin maxokan konejo yoka yoka baina iki neskaakin ochobiresin nokoti moaki noa ochomataniai jatian konejo aka iki ochobires pari riki, akin. janribi meskoakin shinan shinan baina iki. yame ika iki kikinshaman jishtima jatian ja konejo maxo bebon choron choron kainshamana iki. jaskatax ishtonbires konejo manota iki nisa meran jikiax, jaskaketian maxo ikonbiresi sinata iki. jatian ja maxo mai chinii yoyo ika iki ea nokoxonra ea piaibires ikai, ikaxbi ja konejo nokotikoma oinxon, jowe aresa iki, sina kainxon neska iki jaweranorin ja keso ani minra ua paranke ani kesora jake akin. ja kopira en mia ramabi piai, jaskakin aka konejo raketi saki saki ika iki. jatian maxo konejoki ochomakirana iki ja konejo retekasi. jatian konejon maxo aka iki neskaakin sinayamawe, maxo, shinanwe en mia yoiantana jaweki ocho riki akin en mia ayantana. enra mia boai, jainoax moa oxe pikotai, jaskara iketian noa jawe keskataxbi noa jawe keskayamai. jaskaa pekao jakiribi kabekonriba iki. jaa kakin maxokan konejo masaati shinana iki, jatian neskata iki rama jawe keskataxbi nokon mekemameax kishpinyamai ika iki. jaskatax mashin nokobekona iki ja paron jatian maxokan konejo jakiribi yokaribia iki moaki noa ochoma iki jaskaa ketian konejon yoia iki moara noa nokoke. jatian jene metoxonkin yoia iki oa rikui keso. ja jensmeranki ika iki kesokeskaki itini, ja ika iki oxen jenemeran tenares. jaskara ointana maxo keena iki ja keeni ika iki jaskati pene penebirasin ja keso, ika iki, ikaxbi jaa naman ointana iribaa iki ikaxbira nemionra iki ika iki. ikaxbi konejon rarotiakin yoia iki jikiresxue maxo. jatian ja maxo jenemeran jikiai oinax konejonin jawen jina wekia iki. jaskatax ishtonbires jabata iki. maxo jenen retea mawati sai ika iki bueno, konejo, ea biwe noemis konejo, ea kishpinmawe ikaxbi konejo bitin kenyama iki. jaskatax maxo paro napon jikia iki, jaskatai ointaana konejo kaa iki jawen keso keyoi. jaskatax maxo mawata iki, wetsa yoina jake jakomareskin imaa iki mawamakin.",cuento
2005,jaen noa ika mayai,"nato jema riki westiora jema mashkoshoko shipibobaona. nato jane shipibo iki ikaronki pikotai moatianbi, jemanronki kikini isinkana iki. jatian nato westiora joni merayaronki ika iki shipinko naikiti, ja koshi ikash isinyamai, ja naikishonkai jato ashea iki jato isinyamati. jatianbi ja jonibo nanen sikiti peokokana iki bemanain, shinokeska iki. wetsa jemabobetan, yoyo iti kopira jaki bikikletabo jan kati, ja jema riki kabayoyabo kimishaya, westiora karitira; ramabicha jake rabe mototaxi, san juan akin akanainko. nenoa ikabaon yoiyai moatianronki kikin jakon jakatikanai, piti icha jakatia, paranta, atsa itan yobin icha merakatikanai. jatian merakatikanai wame, josho bawin itan wetsaboribi, raba moa jenebobi jakomayonkana iketian, boeshokores pikanai, moatianronki nato boe potakatikanai, shao ichayora iketian itan paisma iketian. rama iki pariapan piti boe pakeshshokores jawen paranta iamash atsaya, jainoash poroto chiklayo akanairibi, wetsatianbora akanai pikin aros atsapotoya iamash tama shoiya. nato jemankora bariapan kikin shana ikai, ikashbi nete shabataitianra ikai kikin matsi, jaskara kopikaira bakebo isinkanai. nato jema patashara jake wetsa jemaboribi nawabaona jabora jaton asheti shoboya iki, jainshon pitiya restaurante, itan joe. limonjemankora jaribake tirijono satelital jainoash asheti shobo, natobo riki simintonin akabo, jainra bakebo ashei kai. ja bakebo chinibaonra akanai anichabon koarankin, jaton kaibo ikemabi, neskarara ikai winoti mashkoshoko itan anibobetan, ja anibo teetaintianra akanai wetsabon jaton bake koeranshonkin. neskatira jakanke nato jonibo bakebo itan aniboribi, mesko ikainko jain poiti ikain, jenenko kash itan wetsankoboribi. limonjema riki westiora jema jaon shinanbenokana, jatian ja patash ika jemabo riki mas jakoni jakanabo. ikashbi moa peokana riki proyekto atibo. makina jan paranta poto atiyara ikanai ikashbi jan teeyamakanaiti, jain yapa kaiati akasiribira ikanai, ikashbi onanyamakanke jawekeskashamanshon ati. limonjema ikain yamake isinai ikash oimeti kati, ja kopira bokanti jake san juan ikainkopari benshokasi. neskariribira ikanai wetsa jemankoboribi. nenoa jonibora rokotoroboki rakekanai ikashbi ikaskanai nawan raokan iamash non raokan raometi. ineikan noa yoiyai 1993 baritian aka 50.6 shipiboronki estudio primario akaboiki, jatian 24.7 sekundaria akabo, 19.4 estudioaomabo. 15.4 benbobo riki yoyoati onama jatian 28.16 ainbobobiri iki yoyoati onamaribi itan wishati onama. bakebora mawakanai 5 itan 9 baritiaya ikashbo. isinkanai porokan cheshaibo, pozo onpashyosi sheabetin. nenora yamake agua potable akanai, ja onpash pozonkonia tsekakanai riki keraschaisi.", Cuento
2005,jaskatash limonjema pikota,"berthaninra noa yoiyai jaskatash limonjema peokota, jara jain jake 32 baritia. nato jemara neno pekotama iki, motianronki ikatiai bekeiba, jatian jawen jane ikatiai tushma, jenetiashon jato mapoa iki, jaskara oinash, jonibo jaton boten bekena iki, jatian moa ikana iki neno baneti, westiora baritia pekao ja jema pikota iki ja janeya. neno joshon bekanaiki jaton yame, jaton machito, reteanani nenoa ika jonibobetan, nawabo ikain. moa neno ikaki manish beres. nokon papan, nokon papashokon akaiki nato jema pikokin. onanyamakana iki jawe janeki akanti iki ishon nato jema, jarakatiai neno westiora paeri gastonra ikatiai jawen jane, jatian jan janekasi ika iki nato jema, ikashbi nokon papan amayama iki, limonjema akaskin non joinbiribi, nokon papa ika iki nawan jane akashamai, jaskashon janea iki limonjema jain icha rimon ja ja kopi jaskakin janea iki, jain icha limon jaketian. jatian jaskatash jatibi neno bekana iki, nokon papa jawen awinbetan nokon papa riki kimisha awinya, neno joshon nokon wata itan nokon papan jato ja jemanko ikabo pikokasa iki, reteanankana iki, yami beshon shobo poshaibo, nawabo nato jeman iketian potakasi, jatibi jonibo noa bekanaiki jaskara aki. westiora joni ika iki campa janeya, ja ika iki yobe, non mai bichinketian, ja yobe ishon, nokon titashoko raona iki nokon titan tita, jakopi nokon titashoko mawata iki, jakopi iki nokon papan jan jema pikoa joni. nokon papanra mesko jawekibo aka iki ja jeman banenoshon, jainoash moa bekana iki nokon papan chaibo, nokon titan epabo itan nokon papanaboribi, neno nawa ikatiaibora moa yamakanke. nokon papan, ojno min yobin oinain, jara ikatiai westiora yoshanshokona, ja yoshanra ika iki ja mai ikainoash pikokashamai lazara ika iki jawen jane. jatian nokon papan yoiya iki mai maromati, westiora kabayo ja yoshan menia iki ja kopi akin, jatian moa lazara kaketian jato ibo banekana iki. ramara icha ikanai nato jeman ainbo itan benbo bake meskotash. eara akasa iki westiora proyekto ainbobaona, jaskashon yapa maroti kopi, non netetibi piti yamake, nenoa ainbobaon jaton onana akanai artesania ikashbi jaskashamanshon jain maroti yamake, ja kopi noa teekasi itai. papabo mishki bokanai, yantanshoko bekanai, jaskashonpari pikanai, wetsatianra non yamekiri piamabobiai, wetsatian sheariskin, jaskatash teeti kakasabi, jain teeti katibobi yama", Cuento
2005,jaskashon ati,"shipibo ainbobaonra kobin akanai, westiora jiwi, ikashbi ja jiwi moa yamatanike neno ochoma, jakopira bokanai ocho ja benai jainoa benoshon. nato jiwin tokoyo montanara ikai metsashaman pikoti pokoa oshe oshneshaman iketian akaronki ja sika ishton tsekeyamai. moa pokoa pekaora peanti iki paranta peikan rakakanshon, jainshon bariain, ja pekaora moa jan teeti jakon ikai. ja chopa ikainra moa non keneai, japekaora westiora jiwi kikin wirishokotonin sikai mano seroshamantonin, nato mano riki chawa wisoshaman paro ukayaliainkonia non tsekai. nato mano chorisha pekaora moa non patsatai. jaskashon oinara moa ika kene jishtibireshaman. nato mato non oimaikeska.", Cuento
2005,mananshaobetan masho,"westiora neteronki ikai mashobetan mananshawe nokoanani, nokoananshonronki akai ja mashokanki yoikin tsoaki mas join tene iki tananon ita aronkiai. tsonki join teneti iki mai chicho joneshon, ja tsoaki mas join tene iki jan sheshon keyo kokoai. jaronki akai mananshawepari ike pues, jaskati mimeke pues, ike basi kashon manokin compadre aka jeeee iki mawatama ja mai piai ikash, jatian aatabi mawatama, kompadre aka jeee iki. jainoash mananshawe pikoshokoke pues, pikoshon akai masho minkin, jaskati westiora baritia pekao mananshawe kashon ake compadre jeee, oke wetsaori kiniashon kankan bishon piikaya. jaweskatimeinki ja masho, jaweskati nokon kompadre bene beneshaman iki ironkiai ja mananshawe, bena benakin jisaronki ikai oke tepikoti aka ja mashokan, jainki kankan, jaronki akai kikin akin shepokin. compadre aronkiai jeee iki moa jakomarestani compadre jeee, kompadre jeee, basi kashonronki akai nabon, ronron iki, moa, masho mawakasi gananke mananshawenin moa jatires.", Cuento
2005,inobetan joposh,"inokayaronki ikai kikin pikashorai pues, ino, kakakinronki ikai westiora bai nashbashaman nokokin, jainki ikai joposh merakin jaskashonronki yoiyai minra ea seneyamake ironkiai ja inoki. ja joposh ak. ja joposhronki, ikai minra ea senenyamake ishokoi, jainoashronki iribai yoyoiribai nato ino, ja yoyo ikaikamanronki ikai nato joposhki moa kaa.", Cuento
2005,joposh bewai ini,"joposhronki ikai paenashki bain jojoti lalala rara ikirani bain bewa bewakirani kikin pikashorai, ja lalalarara iki bewai ochobires, lalalarara iki, jainronki ikai bewa bewai, joni nashiai oinash jikike pues, ja nashikinronki akai ja pabiki kinin jiki. ja joposhronki ikai moa nikaskimai, ja joposhronki ikai pabiki chicho bewai.", Cuento
2005,mananshao,"jonironki ikai kacho kai, tepin akin, tepin kakinronki akai, ja kacho mesko yoinabo retei. ja retei kashonronki akai ja jonin, awaisi joi oinkin; jotanan westiora shomi namanki awa joniki moa, akaiki mishkikin ja awakan, bishonronki akai neska akin mai tonko atana akin, ja mai tonko atana aka ronki ikai yoshiman boesheti joi ja mishkia, yoshiman boesheti joshonronki akai min ibo yoishontanwe akin, jaska akaronki ikai ainbo joi jene weyan weyan kirani, ja joketianronki akai, ja yatantananronki akai akin, jatian joninki ake kikianki tepinki, ja tashkakaini, ja tashkakaini ike ja ainboki moa kai chomoyashoko, chomoyashoko kaketianronki akai jonin mishkishokokin, mishkiaronki ikai joshokoi, joshokoketian ake jonin yatanke pues, yatanshon ronki aka iki miara pisi poatai akin jaskake pues jonin, mia waste bishonbatan aronkia mia jan nashimanon akin. jakeribi joketian mia jan nashimai moa, chomoyashoko joshonronki akai ja joni nashimakin, jain ja joni kake moa, jaweti nete joi, jaweti nete jotanaronki ake ja ainboninki bencheshon bokin, bencheshon boaronki ikai ja benboki ja ainbobetan wanoai, wanokana, jawen papanki yomerai kai wini wini kanaitian, jawen papaki akai kabori ranshonkin, ranshonaronki akai ja joniki neskakin pontea pota ake jawen baken ponteshonki, eara yoshiman akai ironkiai ja joniki moa kake moa, kashronki ikai joniki joribai wini wini kainaitian, kaboriyaronki ikai ja joni jawen titaiba kai, eara mawatamaiki eara japariki aronkiai, jaska akashronki ikai joni kai, jaskatashronki ikai jawen papa yomerai karibai, jaronki akai kabori jamashonki ja kai, ake jonin chachikin.", Cuento
2005,yoshin,"westiora joni ronki ikai mawa yoshinman koko yamaberesai, jatian ja jonin ronki akai yamaberesaentian akai kashon shotonanki oshe neteshaman iketian, kawana wina ronki ikai mawayoshinki, mawayoshin ronki akai ja joninki pikokawanshon kikin akin rishkiyonki ja mawayoshin retebainki pues, yamekiri wina ronki ikai jan papa shokoisi.", Cuento
2005,koshoska yoshin itan ainbo pasnaa ini,"ainboronki ikai pasnashoko, toya, ja yameronki ikai koshoska pansh iki , jatian jan jonin onantanike, jawen papan, jawen papa onantanike, ike yameki chankati chikaroya, jaronki ikai koshoskaki mapeti, jaronki ikai ja koshohka ochomaitian ja ainbo jeee iki, jee ikaitianronki ikai ja koshoshka joi, ja jomatananronki akai joninki chachikin, jaskatashronki ikai jenen kobo iki, pansh iki, ja konpaki joke pues, jawen konpaki piti awanash, ja keshanki, koshoskaisi chikaroya tetashitina. ja riki nokon chikaro aronkiai. nokon bake chotai chachia, ea bimai kawe aronkiai, kashon oinaronki ikai jawena.", Cuento
2005,nawa rameamis,"nawaronki ikai kikin ramiamis, jainki westiora joniki kai moa piti bibiwanash, moa kai nawa kikin ramiamis, moaki jato moa aka, tsakakin, jainronki ikai westiora yosi baladoraya kake neno paobaini, ja ronki akai baladoraninki nato tsakakin, moa tsaka nawa nontin toshbatini, jatian jawen bakepari ranke, mia akanaitian mia akini kanon aronkiai, ja bake kake, nonti yatana moa jawen pitibo bichina, nonti neskara yatana kikin akin metan akin, oinaisi oinaronki akai chachikin, jainki ike nawa mawati.", Cuento
2005,mayni,"maynironki ikai pishtanko kai, jaronki akai jonin jato yoikin jainra mayni joai maton nonti jonekanwe akin, jaironki ikai westiora nontiki itan tapan baneta, neteketian maynin boai ja nonti, jaton atsapoto itan atun jato bonankin jaskashon, moa bariapan iketian, maynini jato pinana iki.", Cuento
2005,koninewa,"konin ewaronki ika iki masho chibani, jaskati konin ewa, nato eara pikaskanai ikai nato mashoki chibana, ea jonewe aronkiai burroki, jaskati ja burro joneke pues ja masho, nato jaironki ikai burro mawata keska osha pues konin ewa moa pei nama jonea, konin ewa oshake ja burro ja mawata keska rakata, shete maya mayati, konin ewa ronki ikai nato non nami merake ironkiai, jatianronki ikai burro merashki ja jatian menkokaina naman boo papiya shama iti, jaskashonronki akai shetekin, jakaya jawen mapo moa aki itan, en tsekake neska neska iki, jaskashonronki akai pesh akin ronki ikai moa nato manko moa, jaskati nato manko moa.", Cuento
2005,pabebetan benche ini,"pabe itan bencheronki ikai ina inati, jaskati ina inatironki ikai yoshinki shein iki. minki ninkata aronkiai benchenki ja pabe minki oina aronkia pabenki ja benche.", Cuento
2005,asha,"ashaisironki akai pues sontaroki bokanki, bokana, ja boshon rishkionkana iki jabiki isinyamai jaskashonronki yoiyai nato kapitan earibi riki kapitan nokon jemamea aronkiai. nato koshi ea riki koshi nokon shobon aronkiai nato teniente earibiriki teniente nokon jeman aronkiaki ashakanki ja sontaronin yokataintian.", Cuento
2005,joni jaskatash koshiya ini,"jonironki ikai kikin yosma, jaskati yosma iketianronki akai jawen awinki bichinreskanki, yomeraironki kai, jaishonki akai westiora joni mashko merakin jaskashon yokakin jawe kenirin mea joni akin eara nokon awin ea bichinreskanai, eara mawakasai, joni mashkonronki yoiyai ea kikin akin pimawe itan en mia koshi meneai. jaskashonronki pimai, ja joni mashko moa yamapaketi, japekao ja joni karibai jawen shobon, nokoshon merai ja joni jawen awin bichina osha nato joni kikini sinata yatanronkiai ashon maiki potakin. jatian ja joni kopikasabironki ikai atikoma, ja joni ja awin bichinkanaronki timai ja wetsa, jaskatashronki ika iki westiora joni koshiya", Cuento
2005,yosishokobetan nawa ini,"westiora yosishokoronki ikai keyakai keyakai, jaronki akai westiora nawan oye cumpa ignorante akin jatian yosishokon ninkataronki ikai inon ranti jatianronki ikai yosiki yoyo iki eara yosiki ikashbi westiora inobi en ranyamai.", Cuento
2005,shawanpiko,"shawanpikoronki ikai ina inati, ina inakin oinaronki ikai bechonmeran westiora jaweki meraki. merashonronki akai chachikin, ashon mashin bochiki kaitian, oinaronki ikai awaisiki chachia chibanronkiai manishmeran, ironkiai shawanpiko manoti. jonibo, shawanpiko kimisha nete manota ninkatash jawen chopa velani ikanai. shawanpiko, manota iitainbironki ikai kampo napon joi, ninkaronkiai jakopi winikanai, westiora joni merashonronki akai yoikin winiwiniyamakawen eapari awa retekinparikanwen.", Cuento
2005,bachi,"westiora jonironki kaa iki yomerai, iaman, ja kaa pekao ronki ikai niweabati, ani niweabati, nokoshonronki ake bachi kikin wiso aniosi chiakin, kikin wiso, niaki jaskati yame, jainki mishki kake yosi pinoshon, joshon oina yama, bawabaon pia, ameman pia", Cuento
2005,kochara jevova janeya,"westiora jonironki ika iki mishki, mishki kai ten abaini ronki akai kopishokokin, jakiribi akaitianronki akai choronai oinaronki ikai joshobawen jisaisi, ja ochomai oinaronki ikai nato kikin ani kocharaisi jehova ika, jawen papashokon kocharaisikaya jeremias hoyos vargas ika", Cuento
2005,atsasheati raonkana ini,"westiora jonironki jawen chaibetan ani sheati akanke, ani sheati, jawen chai awa nami retei bokanke, westiora yoshan ainbo potabainke, jainronki ikai ino wiso aniosiki joi, jain jakanpan, kosinai pontekain atsa sheati koshoni, jainoash karibake jainoash joribake, jain jonibo bekanke sheakashorai, jabora westiora joni aniositon koshonbainke, piyamakanwe, sheayamakanwe, jainronki akai sheakin, jaronki joshonronki wiso ino aniosiki enteroisiki sheakin, jatibi joni jawen chaibo shotonpakeke, wetsa joni bochiki neta, jainki kampasi oinkanke, nawa reteiosi bokanke natotio aniosi makan wiso, wiso makan, jabira ino aniosi jaton kishi jatibi piana, ja retekanke koshonsho. jaskatash bekanke jawen chaibetan.", Cuento
2005,santira yometsobo,"westiora jonironki akai santira ima imayamabireskin, jatian peskadornin ima imayamabireskin, jatian ja joninronki akai westiora yosi tari poipoishoko koiranti rankin, ranaronki ikai, peskadorki ikai yame pochinikon santira benai, jaskati yosishoko oshakan bipakebainkin, ja piaronki ikai moa yosi osharonki ikai peskadorbo anishaman santira benakaon iki, anishaman santira benakaon iki, jaskati anichaisi benakaon jabirashon kokonon, akaronki ikai jaskati ja yosi tarin mapotaisi iketian, jawen mapoki santira keska , jaronki ikai jawen bero yatanakana ayao iki sai iki, kaki peskadorboki santira biamabi bokanke.", Cuento
2005,koshoska yoshin moatian yoikatikanae,"moatianronki ika iki nato koshoshka joniai, westiora neteronki ika iki ainbo koshoskanin keni, joniai kopi, jatianronki nato joni jokatiai yametibi, itan kakataitian, itan moa onankana iki joni yametibi joi jawen poi benai, itan japekao jawen poibo, itan jawen poibo yoyo ika iki ja jonibetan, itan westiora neteronki bokana iki paenki, jatibi yame, moa netai oinashronki ika iki jonetikoma jawen chaiboki, itan kaa iki jeneki ja kaketian oinaronki ika iki jawen wetsabaon manakin jaweranoki pikotai ishon, pikoyama iki, koshoskareski pikota iki, jainshonronki onankana iki ja joni koshoskaisi, itan keshankana iki jaton papa, itan westiora yameronki joa iki, itan jawen chaibaon chibana iki, itan oinkana iki jenen kash koshoska ikai, itan jainshonronki chachikana iki chikaronin itan jaskashon retekana iki, wiso maiti toroyaronki ika iki, jawen maitironki ika iki iwi, itan jawen zapatoronki ika iki ipo jaskatashronki ika iki joniai nato koshoshka.", Cuento
2005,roninewa,"nato limongema repintiain moatianbironki ika iki tsosinyamai, itan jatibitianronki ika iki ja limongema repeintiain ikain tsosinyamai, itan moa rabe baritia riki tsosini peokota, jatianronki aka iki ja jain ikabaon yoikin jain katima tsosiyamai kopi, iboyaronki ika iki ja jene.", Cuento
2005,joni shenoberish ini,"westiora jonironki ika iki shenoshoko, shoabires, bewis, wanoma tsonbi biamakana, shenoya iketian biamakana, iti merake ainbo shoa, jatianki binoshon yoyo ake, eara mion kenyamai aronkiai, jabira en mia biai. yameki joa iki jaiba jikikasi, ja joketian, jawen jane chonon. jawe aki mia joa chono. eara mion kenyamai katanwe aronkiai. jabiki chonon yoitima, moa kimisha yame osha tenema, joribarai chono katanwe aronkiai, moa kimisha yame osha tenea. jainki joe noka akanke. jainki bachi kerakanshon neno meke, jawen maponko jawen shani yatanke, wesh jeeee chononshon nokon shani boai, min benen bishonon bake aronkiai, jaskashon chonoman shani boshon raonike, jaskashon bia iki.", Cuento
2005,kashi joni,"moaronki ikaki kashiki joniai. meshaki itan wanoaiki aimbobetan. wanopekaiki ja kashi joni ka ikikacho jan nonti aki. ja kashi joni akaiki jan awin yoikin ea benai kakin ea juuuu anoshewin akin. jatian ja aimbonin shinanaiki jaweska kopi ea naton jonin ea jaska akai ishon ja aimbo ronki ikai kai ja joni benai, ja kaya jan nontio aki.ja aimbonin ronki akai ti akin .becheronkiaiki ja joni kashi beisa iki. aimbo ronki ratetaiki ja wenash itan ja joni kashi rabini noyaiki jainoash jatianbi joyamaiki.", Cuento
2019,benomaya ainbaon manan,"piura jemamea joni amador itan jawen awin josefa, jaboronki jaton xobon itan ani mai pastoya ikain raroshaman iikana iki. jabaon keen jaweki ika iki wakabo inaati. ikaxbironki wetsa neten, amador ishtonbires isinax mawata iki. ja neten peoxonronki, josefanin mesko atikoma jawekibo nokoboa iki. jawen onis shinanboronki tsonbi raroati atinpayama iki. masabo tenei sinaresironki ipaonike, tsoa jonibo yamanko itan matsinkobo kax noibatishoko kawantani. jawen shinamanresronki apaonike jawen bene manish meranbo benakin. yankabires winiatani jeneyamai. niwe koshi itan paro xoo ikaiboki manakebironki, tsonbitani jakon joibo bexonyama iki. jaskara iikinbironki, wetsa neten ainbaon westiora xonxin wirish, kesten itan nenke ninkata iki juiiiiiiiiiiiujuiiiiiiiiiiiu. jaronki ika iki jawen benen xonxin, jan wakabo tsinkipaoni. jatianronki benomaya ainbaon ja xonxin onanrestana iki. nato xonxin riki nokon bene jaskati xonxin ipaoni. jatian, ja ainbo janbixbi yokakata iki. tsoamein jaskati xonxin ike eara benoti atipanyamake. ja riki nokon benen xonxin ratetax yakakainxonronki yankon manan mayamakin oinyanan ninkaribia iki. jaskaaxonronki aka iki xonxin mawakin juiiiiiiiiiiiiujuiiiiiiiiiiiu. jaskaaxonronki jawen shinan pontea iki nokon benen xonxin riki nato ixon. basimabo manan winoironki josefa shinan tsokaska iki. jaskaakin oinnabironki ika iki, nai koinman bari mapoa ikain westiora ota jawen benen yora jisabi itina. ja kaya otaki yoinmetaronki ainbokiri joi ochoma ochomakirana iki itanribi chibanon ixon kenaa iki jowe, jowe ea chibanwe, nokon noi noma, aronkia iki. jatianronki winiananbi ja ainbo raroa iki, ota meran jawen benen yora oinnax, itananbi neskata iki ja riki nokon bene, jakopi ea ikonbiresi onisai nokon benera en akonbireskin benapachoai jaskaatanaronki ainbaon jawen waka inaabo ishton tsinkia iki, jaskatax nai koin otaki yoinmeta kaya chibani kaa iki. kayanronki aka iki ainbo kenatan kenatankin jowe, jowe ea chibanwe nokon noi noma, akin. benomaya ainboronki tsonbi bechitenti jisama ika iki. jawen waka inaabo ibin ibinbainironki, kaya pekao kaa iki. jatian yankon manain nokotaxronki ika iki, westiora ani ian kexa kax kenitini. jaskakebironki, ja ainbo jatibi jawen wakaboyabi ian yoshinman biakebaina iki. jaskataxron jawetianbi moa pikoyama iki. jaskarainxon peoxonronki, yankon manan rama benomaya ainbaon manan akin janekanai. tsoa jonibironki ja manaman kakashamai, jain xonxin ikai, osanai itan chexakati waoo ikaibo ninkakanai kopi. wetsa jonibaonronki jain westiora ainbo kikin metsa itan wiso chopa saweya oinkanai. joni winotaiboronki akai jato kenakin, jaskataibironki tsonbi chibantima yoikanai.",Cuento
2019,nii yoshin,"non paromea niibo ikainra westiora nii yoshin jake, jawen jane riki choyachaki. choyachakira jawen koshi shinanman yoinabaon iamax non kaiboboki yoinmeti atipanke, jaskaaxon jato beparanti kopi. ikaxbi jawekeskaaxonki jonibo beparanai westiora joni niimeran kax jabicho iitaira ikai, choyachaki ja jonin rareboki yoinmeti jaskataxra ikai jaiba nokoti. jatian jaskara oinnaxra ikai ja joni jawen rareboki raroi, jaskakinra akai wetsa bainbires iweabi chibankin, choyachakibira ikenbi onanyamaxon. joni beyosmaxonra kikin kachio iweai. moa ocho iweaxra ikai choyachaki bain kakatibi keyoriti, jaskaaxonra akai niimeran yoinabo onsa ikain joni benomakin, jainoaxra jatiribi jonibo jawetianbi moa pikoyamakanai. jawekopiki jato jaskai yosibaonra yoiyai, choyachaki niibo koirana yoshin. jonibaon niimeran kaxon yokaxonmabi yoinabo reteaironki sinatai jaskaakinronki jato benomai. wetsatianronki jaton keenkin jato boai.",Cuento
2019,maxo naikan kani,"wetsa neteronki, westiora maxo ian kexa kenitax onis onisa iki. jaskakinbironki aka iki, naikan ika jonibo pishta akax ransai itan jawekiai iikanaibo jene bexnanmeran oinnkin. jaskara merakenbironki, westiora ani ishmin ian kexa paketoshita iki, onpax xeai. pakexon, maxo ian kexa kenita oinxon yokata iki. jaweki akirin mia, chanshoko maxo nai bochiki pishta akax rarokanaibo oinnira ea iitai, kakasabira katikoma iki. jawekopiki mia ea iweyamai, chanshoko ishmin aronkia iki maxokan. jaskaa joi ninkaxon itan akinmisti shinan ikiranketianronki ishminman maxo yoiya iki, jawen pekain perakati. jaskaaxon naikan noyakina iki. nokoxonronki, noe pitibo itan xeatibo jato betan akonbireskin jawekia iki. jaskaribi raroshaman ransaa iki. moa yantainra iketianronki, jonibo raroi saa ikanainko ishminman maxo benaa iki. nokoxon yoiya iki, chanshoko maxo, noa kati orara moa nokoke, kanon kawe. jaskaaronki maxo jokashama iki ransaresti shinanya ikax, jaskataxronki naikan baneta iki. jaweti ora pishta moa keyota pekaoronki, maxo pikasribia iki, jaskarain wishtin ainbaon xobon merati kaa iki. kaketianronki, wishtin ainbaon maxo pikasai oinxon westiora mapo kenti itan westiora ka√±iwa bero menia iki ja xeatiati kopi. jaskara menia ratekainxonronki maxokan ka√±iwa bero oinna iki itan ja beroshokon potoyamai kai shinankin, wishtin ainbo neskaa iki min shinanaki nato westiora ka√±iwa beroshokon ea pototai natonra ea nati ati jisamabobi iki. wishtin ainbo oke bechia oinxonronki, maxokan chonka ka√±iwa bero ishton bitanan kentikan nepota iki. jaskaaxonronki, pikasi poko choo iiyananbi maxokan ka√±iwa xeatiakin peowa iki. ja xeati ikai chiwinironki ika iki xonxin iiti raroshaman. jaskakenbironki, ka√±iwa xeati boabati peokota iki main shoo ibotani. jaskataironki raroanan maxokan kentikamea xana ikenbi taxotan taxotankin jawekia iki, jan shinana iki paxkinyamakin keyoti. ikaxbi, raroshaman shinan iwanaronki ika iki masa shinanti jaweki baneti, ka√±iwa xeati boabati jeneyamakinronki xobo bochoa iki, jaronki maxokan bechitenti atipanya iki. jatian jawen xobo ka√±iwa xeati bochoa oinnaxronki wishtin ainbo sinata iki, jaskaaxon maxo sina iki neskakin jawekopiki ichaira ka√±iwa bero kentikan min nepota miaki en senen meniyamawana ramara, nato xeati shoo ika mawexon keyo min xaeti jake jaskaaronki, maxokan rabinkin itan masa shinankin, ishton main joti shinana iki. ikaxbi, tson iweti yamaketianronki risbi nenke bena iki, meraxon, wishtin ainbo yoiya iki, main paketi kopi akinti. jaskaa jeen axon, wishtin ainbaon maxo risbikan nexa iki, jaskatananronki jainmashoko pakea iki. chonka mitoro moa main nokoti maxkakebironki, maxokan westiora bawa noyai oinxon ichata iki shaa.bawa jatsan jana tonko maxo jaskati shiroketianronki, bawa kikini sinata iki, jaskaaxonronki risbi xatenankin peowa iki. risbi moa tesetai oinaxronki, maxo koshin sai ika iki jeee. kobija ea peanxonkanweee eara paketai ea akinkanwe sai ikaironki tsonbi ninkayama iki. kikin bis ikirani joaxronki, makanki paketa iki. ca√±iwa potoakin xearonkin ika iki kikini jarass ikaini, jaskatax jatibi nato main janbisbaina iki. manan yosibaonra yoiyai jaskatax ani manan ikain ka√±iwa yoa peokoni.",Cuento
2019,soi mano betan tsirin niwe ini,"moatianronki, yomerakas wetsa rabe jatobicho jaa ipaonike. soi mano, wetsa reken, janronki apaonike yomeraxon jonibo yapa menikin, noimis ixon. jatian tsirin niwe, wetsa chini, jabiribi ipaonike westiora ranon raenankasma itan akinmisma. wetsa neteronki, ja wetsa rabe ianman yomerai kabekona iki, nokoxon merakana iki westiora ani amakiri. jatianronki, tsirin niwen jawen pia yatanrestana iki amakiri tsakati kopi, ikaxbi, shakokin nonti tanxama bismanbainironki jenenko soo irita iki. jatian pikoyamaitianronki, soi mano jenenko chorona iki jawen wetsa benai, ikaxbi merati atipanyama iki. basi benaxonbi merayamaxronki, soi mano shinan tsokas itan onisa xobon joa iki. jaskara oinxonronki jawen titan jaweki winota ixon yokata iki. jatianronki, ja ranonman jawen tita yoiya iki tsirin niwe jenemeran kaa itan benakinbi merayama. jaskara joi ninkatanaronki, jawen titan rateyonkin jonibo yoiya iki jawen bake benakini bokanti. jonibaonronki basi benaxonbi merayamakana iki, jaskarainronki ikonbiresi onisa xobon bekana iki. nete xabaketianronki, soi mano, jawen yosi shano kean xobon kaa iki, jawen wetsa jenemeran kaa benakinti yoi. jatianronki, yosi shano kean meraya joni ixon akinti jeen aka iki. jaskaaxonronki, ja yame yosin oni paenmeran oinna iki, tsirin niwe akoronman neten joti jisamabires itina. min wetsara mawatama iki ian xamanra itinke, ikaxbira akoronman beyosa joti atipanyamake. ja bitira atikoma iki itan kikin onsa iki aronkia iki yosin. yosi, ibanon onsa. eara keennai jawerato ponteki nokon wetsa itina ixon min yoiti. en benabainxon akini kati kopi ikironki yoyo ika iki soi mano. rakeyamai kai oinxonronki, yosin soi mano chibana iki. jaskataxronki, tsirin niwe benai nonti bitanan ianman bokana iki. ja iibatain nokoxonronki, soi manon amakiri meraribia iki, ikaxbironki yora saki iki peokota iki. rateta oinxonronki yosin, ichama oni jene xeama iki itan romen xoon aka iki akoronman beyosatima kopi. jaskakebironki, amakiri iwanaxbi akoron jonin yoinmeta iki. jaskaaxon jato yoiya iki eara keenyamai yokaxonmabi nokon ianman maton yomerati sinayamawe chaikoni, eara keennai nokon wetsa pikoxon min menitires aka iki soi manon. jaskaaronki, akoron joni iwanaxbi ani rono baneta iki, jainxon soi mano natexkasa iki. jaskaketianronki, yosi ishtonbires inon yoinmetax akoronki chorona iki, kaxon texonko natexa iki. nato ani yoinabo onsati reteananaironki, ian samani peokota iki. jaskakebironki ika iki, tsirin niwe ani samaman pikoa iakekaini. jatianronki, soi mano jenenko chorona iki jawen wetsa akini. bixonronki, romen xoon aka iki beyosa jishtenti kopi. jaskaa basimaronki, tsirin niwe jainmashoko jishtena iki. jaskaaxon ian kexa oinkanaronki ika iki, yosi shano kea itanribi akoron yosma xatebires itina. yosinronki jato neskaakin yoiya iki botankanwe jawerano kamanbires ea reteananbanon. basima riki moa ea nai isati. soi mano, ramara, nokon toan mia banetai. en apachoai jawekibo onantanan non jemabo koiranoxiwe. jaskara winotananronki, nato wetsa rabe nontin nanetanan xobon bokana iki. jakonbires nokokanketianronki jaton tita itanribi jatibi jonibo rarokana iki. shinan tantia pekaoronki soi manon jawen tita neskaa iki tita, eara kati jake. yosira nokon wetsa kopi reteanani moa nai isawanke. yosira keeinbake jawen toan banexon non jemabo en koiranti. enra ponte shinanke, jawen joira en senen axonai. jatianbironki soi mano jawen piabo itan oni jene bitanan niimeran kanike, jawen yosin joibo senen ati kopi.",Cuento
2015,siron ati,"siron ati riki westiora kina bakeshoko jan awajun jonibaon pishtankoxon jato raromai. jonibaonra akai atsa xeati xeayanan nato kina bakeshokobo metsaakin siron siron imakin. siron ati riki chaxon witax xaobo akana. yoirakanai yosishaman itanribi onanya jonibaonres nato siron atibo xon akanti. bakebaon yoina xaobo siron ati riki onsa. jaskarabo siron axon, yoinabo mawata matsi niwebo bakebaon tsakati atipanakopi. yoiribirakanai bakebo koshimapari iketian yoinabaon jaton kaya natsenanti atipana. jaskarabokopira yosibaon bakebo yoiai, yoina xaobo timenbires xon akantima.",Cuento
2015,ronin,"wetsa neteronki nima paron rikani iita iki. jaskaakinronki aka iki westiora rono bakeshoko bikin, jawen pekaronki ika iki metsashoko keneya. jaskara oinxonronki aka iki niman inanoxon jawen xobon bokin, boxonronki aka iki jawen xobo patax mai chinixon itanribi onpax bochoaxon jain imakin. netebo winotaironki ika iki ishtonbires ani. jatian wetsa nete, oi beaitianronki aka iki jawen xanto nemiankin keto bimakin peokin. jonibaon xoboboronki aka iki shakokin rii akin. jatianronki niman, ronin riki nato ixon onana iki. jaskaaxonronki aka iki masa shinankin, jonibo onsameran imaxon. jatibi ja jeman ika joniboronki ikana iki ratekanabo. jatian wetsa yameronki, namaketian roninman nima neskaakin yoia iki masa shinanyamawe, enra mia kikiankin noike. mia riki nokon papa itan jatibitianra en mia koiranoxiki. ikaxbi, eara kennai ani ianman min botin, jainbiribi ea jatikopi. jatian rateresi oxa jishtenxonronki niman, roninman namaketian yoiwana joi senean iki, jakopironki aka iki jato ika ochoma ianman ja ronin bokin, jainbiribi jatikopi. ja neten jaskaakin peoxonronki apaonike roninman, nima namameran jatibitian yoyo akin. roninmaronki apaonike jain jakoinra yapabo yomerati yoikin. jaskaribi yame yomerai kaa jonibaonribironki apaonike ja ronin oinkin. jatianronki onankana iki piti ronin riki nato ixon. jaskara iiti baritiabo winotaironki ika iki nima mawati. jatian jawen ibo mawaketianronki ja ronin jawetianbi moa oinyamakana iki.",Cuento
2015,anishaman joa ikaxbi basimabires otsiax mawatai,"aro gigante akanai riki westiora joa kikinbires ani, jakopira ikanai jonibo jaon manai. nato joakan keyara nokotai 3 mitorokaman, jatian jawen iwera nokoti atipanke 70 kirokaman. jaskaribi nato joa riki jatibiainxon onankana wetsa joabo xewinbaina ani joa iketian. nato joa riki sumatra akanai jemamea, ani paro indonesia ikain. nato joara xoxoai taxba mai mechashamanko, jaskaribi bari xana itan wiso mai ikainko. nato metsaira aro gigante riki mawa joa akin janekanairibi. jawetianki jawen joa toetai jatianra ikai pisi poati, nami pisia jisa. jaskaakinra akai icha nanbonbo ronro itiakin tsinkimakin. nanbonbaonra akai nato pisi joa potoshokobo main maankin, jatian jaskarainra ikai wetsa aro gigante joabo xoxobotani. nato aro gigante joara 40 baritiakamanres jaai. jatio basi baritiakaman jaainkora ikai kimishatires joai. jaskaribi nato aro gigante akanaitonin joa toetaxra ikai kimisha neteres jaai.",Cuento
2015,jaskatax shipibobaon jeman chii nokoni,"moatianronki ipaonike inka jonibobicho chiiya. shipibo itanribi konibo joniboronki ipaonike chiikan ikonbiresi yoronaibo. wetsa netenronki ika westiora inka ainbo, chii xenashamatonin yoa aati yakata. nato ainbaon bawaronki ika iki metsashoko, jawen xeta nenke itanribi ponteshamanki. ja neteronki ika iki ja bawa ishton jawekiakasi chii kexa yakatax kaxai wini wini, westiora bakekeska. jatian jatsanxonronki inka ainbaon, bawa werana iki orichaisi katanwepanon, minra ea tsokasaresai, aronkia iki. jaskaaronki bawa onisa iki, jainxonronki shinana iki. ramara nato chii wetsankobires potanoxon en boai. jaskaaxonronki aka iki, xetan chii natextanan ani jiwinko noyakinki. jatian jaskara oinxonronki westiora inka jonin, ani jiwiki oi kexto pakea iki. jaskaakebironki ika iki westiora poinkosko pespe pespe istoshiti, bawa akini joax. moatianronki ipaonike poinkoskobo joxoshaman isabo, jatian janronki aka iki jawen joxoshaman pei chopetanan chii mapokin, oin nokaatimakopi. japekaoronki nato isa rabe, chii ocho boti shinanax noyabekona iki. jatian chii xanan ayoraronki aka iki bawan shipibobaon mai senena ponteshaman chii pakekin. rama non yoiti atipanke bawa itan poinkoskokopi, shipibobaon main chii nokoni. chii xanan anikopironki iki bawan xeta ramakamanbi wekiya, jatian poinkoskokan joxoshaman isa ipaonixbi, rama wisotsi iki, akonbireskin koinman ani ikax.",Cuento
2015,ponsen: tsokasma yoina,"ponsen riki jatibi sudamerika mai nexbabo ikain jaa. jaskaribi nato yoinara nete ibaitanishamani jiwi bonkomeranbo paniax oxai. nato yoinakira jonibo manaikanai, iiyosmai jaakopi. ponsen riki oxarin iamax kairin ixon onantima, kikin jainmashoko iikaini basibires taxketaikopi. jaskatai ointi riki berobo banax jawetianki xoxoaipanon ikax manati jawekikeskaribi. neskarainra non shinanti atipanke, ponsen riki yosmaira yoina ixon. ikaxbi, jawen iiyosma jaweki riki jabe yoinabaon pinaketian jan kishpimemai. ponsenra ishtoax jabayamai, jara ikai peibomeran jikiax shakoyamai pani. jaskaribi ponseman rani riki manxantanishoko, jiwi konoabo ikotaikopi. jaskara emo manxantanishoko jawen yora iketianra akai, jabe yoinabaon jato bebon itinkebi jaskabires merayamakin.",Cuento
2015,yapa ainbo,"wetsa neteronki westiora ainbo atsa xeatianoxon wainko atsa bii ka iki. kakinronki aka iki jawen rayos ainbo jawen bakebo koiranxonti yoibainkin. jatian atsa bii kawanaxbironki ika iki ja ainbo jakonshaman yapayabores joi, jatianronki aka iki jawen rayos ainbaon ratekainxon oinkin. jaskaaxonronki yokata iki jaweranoaki yapabo bea ixon. jatianronki beorestanikinbi ja ainbaon jawen rayos neskaakin yoia iki yomerai jonibora en bain bechike, jabaonra ake ea menikin. ironkia iki. jatian bakebo jeman tsiniai oinxonronki aka iki jawen rayos ainbo yokaakin. oarin nokon bakebo jatianronki aka iki jawen rayosan ratekainxon, jabora ikayai wetsaboki min oinna aronkia iki. moa bariapan iketianronki aka iki ja ainbaon, bawin betenshaman ishtan menikin neskaakin ishtan, nato bawin beten riki miabiribi shinanbainxon en axona. jaskaaronki ishtan kikini raroa iki, jawen awinman noeshaman beten yoa axonakopi. ikaxbironki, jawen rayosan oinna nato ainbo jawen baban ewa ikai keskatishaman iama iki, jaronki ika iki beski irestanishamani. jaskarakopironki ishtan jawen titan yoia iki nato ainbaon jaweki akaibo kachibanti. jawen titan jaskawanaronki ika iki ishtan yame oxakeska baneti. jaskaaxon oinnabironki ika iki xobomeax jawen awin jonetax pikoti, jainoaxronki ika iki parokiri kai. jatian jeneori kaitian yatankasabironki ika iki ja ainbo taekiri yapax koshinshaman nonokainni. jatianronki ika iki ishtanki ikonbiresi rateti. jatianparironki aka iki westiora yapa ainbo riki nato ixon onankin. neskara jawekibaonronki apaonike moatian, ainbobaon yoinmexon jonibo keenmakin. jaskara oinnaxronki ishtan wainko jawen awin benai ka iki. kaxonronki aka iki jawen awin chopaoma itanribi pikasishoko yakata nokokin, yapa ainbaon jiwiki nexabainakopi. jaskarainoa rate biaxronki ipaonike ishtanman awin wainko jabicho katin rake, jatian kaironki ipaonike wetsabo kaitianres jato betan kai.",Cuento
2015,maxkoshoko isa yomeratinin mecha,"tsonkiro riki westiora isa kikin ishto itanribi yomeratinin mecha, wetsa jabe isabo xewina. nato isa riki yapa beshebo yomerakas. jaskaribi, wetsatianbora akai xakacharo itanribi tokoro beshe yapaiboribi bixon jawekiakin. yapa beshebo riki jan keenshaman. yomerakinra akai tsonkironin, jiwi bochiki peyakaxon yapabo sotan sotankin. nato tsonkirobora non merati atipanke paron iamax ian kexa jiwin peyakabo. jawen pei riki taxakeska manxantanishoko, jaskara iketianra akai yapabaon oinyamakin. jatian paxkinyamakin yapabo sotan sotankin meraxra ikai westiora pia keskati yapaki choroni. jaskaakin jene tsakaxonra akai yapabo bikin, jaskataxra ikai yapa xechankaya noyakaini. jatian jiwin peyakaxonra akai mishkiyamakin jakonshokoaxon yapa jatiobi xeakin.",Cuento
2015,sara betan wiro,"moatianronki ipaonike manan jonibo ikain rabe keska jonibo jaai, chayanta betan charkas akanai jonibo. nato joniboronki ipaonike maikopi rawibekonax jatibitian reteanani jaabo, maiyaribi ixonbi wetsa maibo jato bichinkasaikopi. ja joniboronki ipaonike jaton riosan koiranabo. chayantaboronki ipaonike mai rios pachamama akanaitonin jato koirana, jatian charkasbokan kana rios illapa akanaitonin jato koirana. westiora chayanta ranon wiro akanaironki ipaonike kikin koshi shinanya itanribi reteananti onan. nato ranonronki ika iki westiora metsa itan reteananti onan xontakobetan wanoa, ikaxbi ja xontakoronki ika iki charkas ainbo. wetsa netenronki aka iki charkas jonibaon chayanta jonibo benabeirankin, jatobetan maikopi reteanantikopi. jatianronki ika iki chayanta jonibo kopikanoxon jaton xobomeax jokoni. wiro itanribi jawen awin saran koshixon jato ikinaronki ikana iki ja nete icha jonibo jaton ainboyabi reteanani. jatian reteanankanai naporonki aka iki westiora pian saran jointi bebanbainkin, jaskarainronki ja ainbo mawabires paketa iki. jaskara oinnax rateyonkinronki aka iki wiron chirankoxon jawen awin tewakin. moa mawatax shakoyamaitian ja ranon aninbires wini sai ika iki. jatian jawen beonronki ika iki saran jointi ponteshaman tosoti, jaskaaxonronki aka iki jawen jointi mechaakin. jaskakebironki saran jointiainoax westiora metsashoko xobi xoxoa iki. jatian ishtonbires anitanan bimiaronki ika iki ja bimi westiora metsashoko ainbaon joxoshaman xetakeska baneti. ja ika iki xeki bimin berobo. jainoaxronki joshintanishaman nenke boo pikota iki. ja ika iki xekin boo. jaskakebironki aka iki soishaman yankon kobijanin rakokin. jaronki ika iki xeki texkaman xaka. jaskara winoketianronki wiron xeki bitanan rios wirakocha rabia iki. jatian ja rios wirakocharonki aka iki mai rios pachamama akanaikaya meniti yoikin. jainoa jawen jonibaon jatibitian xeki jawekiakantikopi.",Cuento
2015,niibo natsabaini keotai yoina,"roo riki niibo natsabaini keotai. nato yoinara ikai jatibi nato main ika yoinabo xewinbaini koshin keoti, jaronki non ninkati atipanke pichika kilometro ocho inonbi. noto roora ikai koshin keoti jawen tamo anikopi itanribi jawen teton westiora borosa keska ikain icha niwe weitaikopi. nato roo riki nete xabataitian keotai. jaskaribira keotai oi beia onanax iamax onsameran ixon jawen kaibobo keshani. roobora ikai tsamatax keoti. roobo tsamata ikainra jake roo awin bakeyashokobo. jaskaribi ani roo bene riki jato rekenxon iweai. roo benenra akai roo awinbo kikiankin koirankin. jaskaribiakinra akai roo benen, roo bake pikobenashokobo jawen bakema onanxon jato ratekin. roobaonra aniai jawen bakebores. nato roobora sinamabo iki, ikaxbi, roo raeamabo tsamata oinnax jato patax katira onsa iki. teakana sinaxonra mia natexti atipanke.",Cuento
2015,westiora joxo xotokan xao ini,"moatianronki ika iki obijabo koiranai sisko akanai ranon, jawen obijabo koirani iwanax yantanaitian manamamex iipaketi. jatian bain jokinronki aka iki westiora joxo xoto jawen pei pesketa merakin. noibaxonronki aka iki siskon ja xoto bikin jawen xobon boxon raonnoxon. jatian jaweti nete pekaoronki ja xoto benxoa iki. jaskati benxoketianronki aka iki siskon ja xoto jain meraibatain boribakin jainxon rantikopi. oniskainxonronki aka iki neskaakin yoikin eara netetibi mia oinni miki moa axea iki, ikaxbira mia ikainbiribi mia kati jake, mibe xotoboiba. jaskaaxon jeneabironki ika iki ja xoto noyayamai. jatianronki aka iki siskon ratekainxon oinkin, jaskaakin oinnabironki ika iki ja xoto kin metsashoko xontako baneti. ja xontakoronki ika iki kikin soi ainbo itan jawen beroronki ika iki yame wishtin joeta jisa, peneshaman. ja xoto ainbaonronki aka iki ea riki westiora apo jonin bake xontako akin. jaskaaxonronki aka iki tsoabi yoitima yoikin, jaweti netepari banekasaikopi. jainoax peokotaxronki ipaonike siskobicho iketian ja xoto ainboi, jaskaaxonronki apaonike siskon jawen obijabo koiranaikaman metsa bewashokobo bewaxonkin. netetibi oinnanabekonai kopironki ika iki ikonbiresi keenbekoni, jawebi akashamanonkaman, jaskarainxonronki shinankana iki jawetianbi potanantima. jatian nato jawekironki tsoa jaton kaibobaon onanyama ika iki. wetsa neteronki ika iki westiora obija manoti. jatian nete xabaketian yamekirishamanronki ika iki sisko ja obija benai kai, kakinronki aka iki jawen xoto jawen pishameran niabainkin. moa obija meraxronki ika iki kikin ishton joi, joxon jawen pishanko xoto benabironki ika iki yama. jatian ratereskinronki aka iki jawen xobo rebeskin ja xoto benakin, ikaxbironki merayama iki. jakoma jawekira moa winoke ikaxronki ika iki jointi tseketaikeska ikirani. jaskaatax jeman pikoxon oinnaronki ika jaweti joxo xoto ranires niwen aka iakebaini, jatian ochomakainxonronki aka iki jaweti xoto xaores merakin. jaskarainronki sisko aninbires winia iki, ikaxbironki aka iki westiora anicha xao bixon jawen pishanko benxoakin. jaweti nete winotapekao jawen obijabo koirani iikironki, siskon jan benxoaibata xoto xaoshoko westiora siron ati bakeshoko aka iki. jaskaaxon tanakin siron akaronki ika iki kikin jakoinrai keoti, ani mananbo raroabainonkaman. mia riki nokon soi noman jakonshoko keo. ramara jawekeskaaxonbi jaskabires en mia jenebainyamai, ironkia iki sisko. jaskaniketianronki akai ramatian obija koiranai ranonbaon, manaman yakaxon jaton siron atishokobo xoto keotaikeskabo metsakin siron imakin.",Cuento
2015,tintayo akinmisti shinanya joni ini,"tintayoronki ipaonike wampis akanai jonibaon koshi, jaronki ipaonike meraya. wetsa yameronki aka iki ja jonin jakomatani namakin. jatian namaketianronki xawan itan bawabaonki neskaakin yoia iki, jaweti nete oi kexto bexonra ani jenetiamai joai, min joniboyaxonbi ani jiwibo benawe jan neetax mato kishpimenon. jatian rateresi jishtenxonronki tintayonin jawen jonibo ani jiwibo benax jain neekanti jato yoia iki. jaskaribironki tintayonin wetsa jeman ika joniboribi jato yoiti shinana iki, jaboribi kishpimekantikopi. jato yoi katikopironki tintayo wiso inonki yoinmeta iki, basiora yoinabaon yoinmeta onsa ikenbi, jaskaaxonronki aka iki jonibo ishton jato yoipatanbainkin. moaribi chinita xobon ika jonibobicho yoiti maxkakenbironki niweaba peokota iki. jaskataironki tintayo jawen kaiboboki moa jiwin neekana ixon jato oinni joriba iki. kikin ishtonronki ika iki jenetiai, taxa aniosibo itan bakox mayataitoninronki aka iki mai mapobetankin. jato yoitanax jokin tintayonin oinnaronki ika iki jatibi jonibo moa ani jiwibaon neekanabo. jatian ratekainxon oinnabironki ika iki jawen bakeshokobo onsameranbires, maxko jiwin neekanakopi. jaskakenbironki aka iki bai koshin ja jiwi tanxamakin, jainronki ika iki tintayonin bakebo itanribi jawen awin ratetax ikonbiresi sai ikani. jaskara jawen bakebo oinnaxronki tintayo mesko raobo samatai joni ikax, taa jawe ireskiaipanon ikax, ani ronon ewan yoinmeta iki. jaskaaxonronki aka iki ja maxko jiwi poxotamabi, kawatikeskati koshkixon jawen bakebo shitamaxon kishpimemakin. moa jatibi jonibo akina pekao jawen koshi keyokainonkaman ikonbiresi paxkinaxronki ika iki, tintayo mai sero samanainko paketi, jaskatax manota iki. jaskarainronki ika iki jakiribi moa joniti atipanyamai. pichika nete ikonbiresi oi bea pekaoronki ika iki, jainmashoko ian tsosini. jatian icha nete akonbireskin benaxonbironki akana iki jonibaon jaton koshi tintayo jawetianbi merayamakin. jaskarainoax peokoxonronki apaonike ronon ewan, wetsatianbo weanman yomerai kaa jonibo jato oinmakin. jatian jonibaonronki yoipaonike nato ronon ewa kikinbires ononma, jato akinresti shinanya ikax.",Cuento
1984,jascatash yoashico mca mahuani,"nokon koma kenai inka onantinin. jara en rama yoiyai jawe keskaki moatian ipaoni ishon. non inkaboronki japaonike, jimi mashi isaya manan bekeiba. camori manan akanai, jain japaonike inkabo. jain jaxonronki, jatoki apaonike jakoma akin. jatianribi naiki naman ipaonike. barin rakanxon shokoreski piti pikatikanai. jatianribi yoahoma ipaokanike. nane joshinshoko bixonres pipaokanike. ja yoashiko inka ronki ipaonike jatibi jawekia. sheki yokakanaki, banati xeki yokakanaki, machitonin beras, beras atanan jato neniai. atsa taxo yokakanaki, ja xoxotishokoboki ras ayonxon jato meniai. jatian kaxon banakanabi xoxoyamai. y jaskaraboki ipaonike. jahlie keska axonki, inkan jawen yobin banashokobo akaitian wasa apaonike. shino, jatibi apaonike. y ja joira en rama yoike. jainoxibi ja yoashiko inka retexon. ja reteax jimin sikikana iki jonibo. ja jimin sikitaxbi xawankana iki. canakana iki. jatibi ja jimin sikitabo ika iki. como ja iki jatibi shinanya. joni retenxo akash, ja moa jabo, moa jakon iti shinani ikaxbi. jatian ja chini bakebaon pitikaya ikana iki jabo.",Cuento
1984,yoashico inca,"ipaonike westiora joni benche, westiora inka betanribi. benche nokoketianki, inkaki yoyo ika iki ea retewe. ea retewe. jawe atinki en mia retetiki, enra mia ayamai, akinki aka iki. jaabi awe, ikiki ika iki, jonin aka iki. jatianki ja joniki aka iki ea reteshonra ea min ointiki, akaki aka iki. jatianki joninki ikon ayamaa iki, jawekeskatashnain itiki jaskati ishon. jaabiki jan atiki kensho,ki menia iki. jatianki jointiainki aka iki chachikin reesh. jatianki ja meni,ketianki moa aka iki retekin. ja, chachiketianki, toish irita iki jawen beronko. jatianki moa oinibaina iki. jatianki ja reteshon oinaitianki, bekana iki nato jori. jori joa iki. joshon jawen tawiki bia iki. bishonki tokon tokona iki. jatianki tsiqkitashki yokakanana iki tsonki jawe tawi bia iki ikana iki. jatianki jan biashki ja yakata ika iki. jatianki ika iki nata shane joi. joshonki yokata iki minki tawi bia moaki nenoki kebaitai oinshonki. enra biama iki, akin,ki aka iki. mima bike ea oimawe, akinki aka iki. jatianki pikoshonki oimaa iki. ja shane menike, ja shane joni. jatianki jawen wetsa manash kayaki ika iki, ja ikinoshon. jaskatashki ja nokoketian, ja nokotiribi ikaitianbiki ia shane sanakonki ja toshatananki jan nashia iki moa. itaanan,ki moa noyakaina iki moa. jatianki moa ja tawi yamaketianki, jatianki jawen jimitireski nashikana iki ja shawanbo. jatianki beash ikana iki tsama, tsamati. tsama tsama,kinki akanke shinankin. jatianki jatibiki ja inkan jimin ikashki ikana iki ja tsama, tsamati. moa jatibi jato shawaman jato ikina. iitiki moa shinanribikana iki. ramamain ea jawe itiki ishon. miaki jawe itiki ishon. miaki jaweai ishonki shinana iki. eara chini bakebaon, chini bakebaon, iskojina ashon nokon jina papinon ikasha ea iskoshamanai ika iki. jatianki bochiki neeinakain nashki, jiwimeashki teshomokochon iti shinaniki, ranbeakekiranashki, chimapoki, paketa iki. jatian weniinakainash enjen, enjen, ika iki moa rabini. jaskataiki wetsan yoiya iki moara mia ike, nea kaintanwe, akaki jatianki jansh, jansh, irikaini. jatianki joa iki bawa, chana joi mawa, jatiki bekana iki joni. beshonki kirika benakana iki. nokoti atipayamatana iki. jatianki bawanki yatana iki ja kirika. jaskara ikashki bawaki non join ikai. nato bawabo jatibi joi biai. jainoashki ja pekaoki jawen piti kirika biriki poin coskon joshon meratoshita iki. meratoshishonki jawen piti kirika biribiki bia iki. jaskara ikashki .ja poin coskoki jiwin yakatai. yaka yakatai, pontekaini noyakainai, kashki ja piti ikain paketikai. jaweki mawa ikainko, o wame retekanainko. jatibiain pa,ketai ja. jaskaaa ashonbiribi pi ja iki ja. ja pekaoki wetsa joribaa iki. joashki, jawe akiki mato itai ika iki. ikama, nenoriki noa inka reteibakanketian nonbish jawekinani tsamatariki noa, akinki aka iki. jaronkiki ika iki campa, campa joa iki. jatianki matora jaskatibira tsamakanke, ea naton neno kaketian basikainaitian ea shonkoro, shonkoro akinki anonshiwe, akin,ki yoiya iki. jaskaketianki moa kaa basimabiki, shonkoro, shonkoro akaki, jon irikaini. ja campaki moa jono kirani moa joa iki. tainresiki.",Cuento
2023,kena jaweki irake aka i," enra ninkatai. sin sin ikai. westiora jawekibicho aki kai. ani makinaisi westiora teebicho aki kai. epataxkeax tinsh tinsh iki, ja jonibo oke kawe aki. icha jonobo tsamamata itan jakonax jan kakasi, wetsabo moa nanetax, moa ikanai ea chicho, jatian wetsabo yakata, chankata, jaskara iketian en oina jaskaxon jawekibo senen akanti kopi. wetsatianbora, en ninkatai keron keron ikai, ikaxbira ramatian akana ikax, kikin kikin kestenmabi iki. jaskara ikax, ramara en akai jaweibo senen ai kai en mato yoibano tsoarin ea ixon. ramriba ea ikeranke, weastiora estakionainko ja nato ja noto metro akanainko, jainaorikiea limankonia. itan, ramibira en, winoberanke nato ani lima jema. eara akaro akamaiki, eara bokanaimaiki. eara jato oinaimaiki, itan jan ikaimaiki. ....ikama, eara jonimaiki, eariki tetaires netetibe tee senen aires.. nokon janeriki a17, eariki westiora tren. eara linea 1 ikainko tetai, ja riki limanko metro de limanko akanain eariki limankoniabi. nokon teeriki jonibo bokasaibo boti, jaskaxonkaya, jaton kainko nokomati kopi jaskarariki nokon tee.eara teetai kanchis nete, neten itan yame, ja jatibi baritian. eara ishtonshores tatian nete xabataitianres, jatianparira ea shokores tantiai ja estakionainbi. enra onanyamake, jowekopiki jonikonbo ja horabo jawe ayamakanai ixon jawe kopira ibirai. ja yoi keskara ikanai oxai iki.. jatibitianra en bokin, jaskatibo yoyo ikanai en ninkata ja jonibo. jaskarariki ja oxakasai itan shinanboriki neskara. jaskarariki, ikaxbira en onankoshamayamake. ikaxbira, jaskara iketian ha horabo ea pari shoko tantiai jaskataxkaya moa neteketian ea jakonshaman teeti kopi. jaton mein yoyokakatai en mein akai nato jaweki akaibo jokon akin akin. jaskararikienra en akai jaeki jakon akin akai, jarake jonibo beneshamanbo itan meskokeska joiboninkati, jaskara ixonra, en akai jawekira en kikin aki jokon akin akin, jaskara ikaxra nokon jointian ea beneshama ikai. jaskaribi en mato yoi kasai, en moa oinbita, enra oinke jonibo akinanankanai. wetsabaon jato yakaribixonbi jato yakati meniai ja yosishobo itan ja ixinaishoboribi, itan wetsabaonra wetsankonia jao jonibo jato akinai. moara ibake, westiora xontakonin jakoma akin, jawe kopira abira iki jaskakin, en oinara iki onitsapitai jisa. jaskara iketianra, ishton akin kanaiki bokin raon noxon. jakon mein itiki jaskata jakara keskariki, westiora semana pekaora en oinribibake, ikaxbira ibake kikin beneshaman itan kikin jakonshaman. jaskara iketianra ea beneibake ja oinax. ikaxbira jatibitianbicho en oinyamai jakon jonibo jatibitianra, en oinai benbobo ainbobo ramiaresai ja ainbo onantanixonmabi, mekemanbi tii akin jan onana ainbo ikemabi. wetsabokan jato jawekibo yometso aki. i tan, wetsabokan, timanani jawe kopimein jaskakanai jabo ikebetin jato jisaberesbo, jawe kopimein kikiniora ramianankanai enra onankoyamakenato jonikonbora onantikomabo iki. jaskara ikaxbi, iireskanai. jaskara iketianra en mato yoyoai ja yoka jaskarariki, enra nokon tee noike. eara beneshamaniki nato tee aki. ikaxbi jaskariki enra moa nato teebo icha aaberanke, jameanke neskara jisa teeboribi eara teetai itanra ea jatokopi teetai; enra jato akinai jatibi jonibo. eara ikaiki westiora nete ea pikorisi, jato akinoxon, jatianra ikaiki ea ebixbi kai.ja ponte bainbicho kai, ja bainbicho, ja jain nokotienbicho rekenparira, ea rateta iki. enra onayama ikaiki. jonibora eon napkotaiki jaskara iketianra en jato imaresa iki. ea moa jato ea moa imakasamaibi, ikaxbira ea jaton ninkayamaiki. iraiki natotianbo, jatianra en shinna ikaiki ea oanayama ikaxra ibirakaini ixon, ikaxbira ea jaton kenaaiki tren a17. 6maotianra, en nokoa iki ea keskaribi, wetsa tren... jawen janera ika iki tren b5. matonra onayame kikinira ea beneaiki, ja nokoax, ja ea jisabi onanax jaskara ikaxra ea, beneshaman ikaiki; mua eabichoma ikax. jaska oinxonra, wetiorabicho shinan atanan, en jawekeskatanirin mia aka ikimiarimiarin jaska aka iki rakeananbi, ja pekaora jakiribi en saludanribiaki. miarin nokon janeriki a17, miaki ebe raenantikijaska akinra en beneshanmanxon yokataiki. ikaxbira ea ninkayama iki. enra jaska akin shinana iki. jaskara kopira, en ea jakomaresaiki.miaki jakontani iki, eapari ninkawe, minki ea ninkata ninkawe jaska akinra en yoiya iki enra koshin join akaiki, jaskabira en jen ayamaiki. eara basiaiki jan yoyo atin kenia, koshin join akabi, yokatibi, ikaxibira ea jawe yoiyamaiki, jaskabira ea, jawetianbi ea jen ayamaiki jatianra, moa ebe jawe yoyo ikashamaitian, en moa jeneaiki. jaskara iketianra en moa oinresaiki. ea moa eabicho, wetsabaon ea oinresares itan jaskara ikax ea iki jato akinaires enra moa, onankoyamake jawetiberesi, ikaxbira moa winoke sokota pacha nete ja iantana. jaskara ikaxra ea beneshamaniki nato jawekibo aki. ikaxbi, jabichokayarin moa icha baritiariki en nato jaweki akai,en yoikasairiki, bene beneshamanira en kai neke joax ita oke kax iki, ikaxbira ea kakasai jatibiain. jatian ja jonibobetan inontian, enra ninkataiki, nai wishtinbo ja itanribi jain ja jonibo; ani niibo kikin jiwin kaibo; kikin ani mashi jain kikin bari xana; matsi kontinentenko jain jaskatibiri jakanobo; itan ani paro. eara jonibo keskamaiki eara oxayamai, ikaxbira en namati atipanke jabaon akai keska akin. ja riki ea kenai, eara kakasai nete mayai, enribiri tson jawe yoiyamati kenyamaiwetsatianra ea iki kai enbiribi ika. ii mora neteke. nato barira moa pikotai nato yamekiri moara tsaran tsaran ikai nato estakionainko noa pikoti yoi. moara ea teeti kati jake, ja natetibi akai jaweki akin. moa ramabichoriki ja chosko joira ikaiki ja nokon shinaman, ea shinaman masamaresa. en moa onantimaresa, enra nokon shinamamea tsekati atipayamaiki. ja nato joira en ninkataiki ja supervisor yoyo ikai, ramashobira en ninkake. jawe yoikasira ibirake ja joniikaxbira, en onanke eki yoyo ikira ike ja joni. jatianra ea katanke ja bainbi, ja bairiki akana ea pikotamatianbi, ja ea jain teeno ixon akana. nokon taen ayamawe akin itan nokon beron ea koirana. ramabichoki ea kai itai eara kaa iki estakiontibi kax joa iki jonibo boi. jatibitianra ea oinreskanai, ea oinkanareski itan tsonbira ea oinyamaiikaxbi, enra jato, jakon akin boai. enra jakon aki jabo. jato paketi iketianra ea tsasia jato pekenon ixon, jaskarabira en jato jakoni imai eki napokoketian itanribi jeman ikebi, jaskarariki. enra noko xepoti xepenxonai jato ikinon ixon. enra jato boai, netetiti, jawetianbira ea tantiyamai jato boi. jawetiki ea kopi akanai nato te akaitian jawe yama ramara en shinanko en mein jakon akai nato teebo akin jato jaton katinko boi, ni tsonbi ea irake akanaimabi. moara winoke sokota hora, moara yametai. moara bari kai itan moa yamepaketai, itan rama moa oxe pikoinatai. eara kai jaimashoko nato bainbi. ikaxbira ea onisai itan en winiai nato shinanax. eara winia nato neskarabo shinanax kikin akin en jonibo akinabi ea oinreskanaitian iti betin neskara iketian. eara winia moa mawati ochoma ikax ea ika pekaora wetsa bekanai. nokon yora chicho ika xaobaonra ea moa chexakin peoke, estakionra en oike ochoxon moa ebebonbi. nanorki ea tsasi iki irakanai ikaxbira ea tsasi kashamai. ...ikaxbira enbi ati atipayamke ebixbi tsasi, iamana iti jake, ea tsasi. ea tsasiti yoikanara ea tsasiti jake, nokon tae akerora akanai tsasimakin. eara moa nokoke nato estakionainko nennobichora ea banetaimoara jatibi jonibo paketai enmeax, ikaxbi, ea tsonbi ea irake ayamai. jatixonbi ea oinreskanai tsonbi ea min jakon tee aka ayamai tsonbi ikaxbi chinira paketai westiora tita itan jawen bake xontariki. pakekinra ea oinresai, jaskatira kake ja ianbo. ikaxbi, en moa shinayamaibi, en moa shinana moa tsonbi jawe yoiyamai itan tson ea irake ayama ixon shinana ikebi. wetsiora bake xontako boshti boshtinin, ja tren panshiman tsini tsiniwananra, e patax chankatinxora ea yoiai. ichaberes irake tren joni akin jaskaraiki ja bake xontakoni, ea jaska pekaora mmoa jawen tita vetan kaaiki. ichamara ikaiki. ichama, ikaxbira, jaskara ikax, eara onisaiki. jawen jakonshoko joi, kikin akin ea shinanmaiki. jaskara kopira ea kikin shinametaiki en joto jakonmakin shinana kopi, jaskaxonra y moa shinana iki nato jakomakin shinana jawekibo. jakopira ea chexai nato, jawekibo shinanax jatibi jonibo ja jisaboboresmaiki, neskarabo shinantananra ea kikini onisaiki ja en jakon aki en tee akabo shinanax. eara onisai nato jaweki shinanax en jatires ati ikebi wetsa akin shinanax ikax, nokon teera ikaiki jonibo botires jaton kaainko ja resra ikaiki nokon tee. jawe kopiki ja irake aka ea beneshaman iki ja en ani tee akabo akin ea irake aka; itan, jakopira, en ja bake xontako irake akai jai bata pekaora, ea moa ika iki rakatibi rakati",cuento
2023,jain pacho maw kanai karretera," moatianra yoi katikanai ja sub tramo 6 akanai cuskon ja urkos katinko, natoriki cusko itan wasao ikainko, jara ike saylla itan oropeza jemanko, jaton provinkia riki kispikanchis urkos; jatianra ikatia ja karretera sementonin akaman jaskara iketianra yoikatikanai jain yoshinbo ja. ja jainao ika jonibora kikini rakekatikanai jaskara yoikanaitian jame ronki pikokatia yoshin ainboni yorakeskaya ja jaskara merax ja joni mawati kai. carlosra ikatiai verdura maroai ja cusko urkos katin karreterainra ja kakatiai mainberes ja verdurabo boi. westiora nete ronki ikaiki, carlos yame pochinikon kai, jawen chopashoko benxo ake ja pekao jjawen verdurashobo napoke jaska pekao kake jawe karron. moa kake kaabironki ikaiki wasao nokoti kainbi oinabainaronki ika iki, nato jawen karro nokai, shinanaiki gasolinaki nachita iamax ayamaiki ixon. pakexon carlosni ratarin iamax ramitarin ixon oinaiki, jaskaibironki ikaiki joi westiora ochito kikin oshi ja pataxronki jaoiki westiora ainbo joxo chopa saweya texo senenainko boya jawen bokan jawe bemana mapoa. reteinakainaxronki jawen karron mapetaiki, karro pishakasabi, pishiyamaiki, mao basi pishakaski axonronki pishimaiki, jaskataxronki kaa iki ja moa wasaoain nokoti ochomronki shininanaiki ja jainoa jonibona yoiyantanan ja karreteranko yoshi ja. ja reteinaxonroki carlosnin, radio kete aka iki ja musikabo ninka ninkabainoxon, ja radio ninka ninkatabironki ikaiki ja radioanox, ainbo sion ikai ninkakin, jaskaibironki ikaiki radio nokati ja noka pekaoronki jawen korro too aritaiki, jaskara iketianronki shinanaiki enki yoina nato karreteramea shitatai biitaxa ixon, jainxon ventanain oinnaronki ikaiki ja oa oin wana ainbo chankatina. ja oinaxronki ikaiki, kikin rateti ioraberesi, jainoaxronkoi paketaiki karronkoniax kikini ishtoi jato wetsa jonibo benai, ja kakinbi pekao oinaronki ikaiki ja ainbo ja chibani joi kikin onsa. moaki carlos yosmashoko moa ishtoti atiapayama, jaskati kakinbira westiora makaman tati ikaiki. jatianronki ika iki, weni kasi ixon oinaronki ikaiki ja ainbo chankatina. jaskara ointananronki, ja ainbonin carlos rakatina iketia jawen mapo tiash aka iki. ja yamekiri, jonibaon winokin oinkanaronko ikaiki carlosnin karro karretera noponko jawen xepoti xepenya rakatini, ochomaxon oinkanaronki ikaiki jawen verdurabochoya, ja karro jaskara ikaxbi yama tsoabi. jaskara ikax, ja karro mayakin oinaronki ikaiki jimi icha jain nikana jimin, jainxoronki benakanaiki joweno itina ixon jainronki merakanaiki ja joni mawata ikax moa mapooma. neskara oinxon rataxonki bokanaiki wasao jemanko, ja jato yoi, nato neskara meraxon. neskara yoikanaronki, oinri bokanaiki jatonki kakin oinkanaronki ikaiki ja joni mawa rakatini karretera naponko ja sub tramo 6 cusko urkos katin bainko, ja jatibi jemamea ratexonronki bokanaiki comisairiyainko, ja ronki ikaiki saylla jemanko, ja jain kakebironki yoinakaniki husaoainko kati ja orapesainko ika iketian itan ja oropesara urkosainoiki, jaskara ointanan akaniki nato bokanaiki oropesa jemanko. jatianronki ja wetsa joniboan ja mawa patax chankaxon rezankainki ja maka rakokana manoaon chankaxon, vela kete atanan shinanankana iki jaweki carlos winota iki ixon. jatianronki shinankana jawe kopiki jawe kopiki ja verdura beai jawen autonin jopachoi joyami ixon, jaskaxon jawen autokon oinkanaronki ikaiki westiora joxo chopaya aibonin foto itan westiora ochiti meshishokoya ja patax jimin kai. jaskara ikbironki jain ochoma ika ainbonin jato yoiyaiki ja ainbo oinkanaronki ja iki ja wakarpay iaman, itan ja ainbo pikotai benbobaon mapo tsekai jaskaribi ja ochiti oinkana jaronki carlosnin jain kakin bitaxa akin shinankana iki itan ja ainboronki ikaiki ja karreterainxon bitaxkana ika, carlosnin bitaxmakan, wetsabaon aka ishton kakaskin bitaxa jatian ronki pistayama ikaiki jatian mawata iki ja xontako. jatiankan ja jonibo, orepesainko fiskal benai itan polikia benai bownakana jaskaxon ja mawa bokanti wetsanko, nokokanaiki, nokoxonbi ja fiskal merayamakanaiki itanribi ja polikiabo karroma ikaiki ja karrokan wetsa jeman ka, jaskara iketianronki manaka iki. jaskara iketianronki moa oabo joyamaitian shinankana iki moa jainbi minti moa westiora nete manaxon, jaskaribi onanyamakainki jawenoarin ja joni kaiyarin ixon onayamakana ikaiki, kikin jakon jonironki ikaiki, kin jakon joni, neskaxon nato rami jawekibo moa soatiki ixon shinankana iki. jaskara iketianronki ja oropesainko kaibata jonibo, yoikanaiki moa minkana ja jain mawaibata pataxbi. jaskaribi ja minbata patax akana iki kruz nichinkin. ja moa basi pekaoronki ikaiki ja gaseosa boai joni joni jainshamaribi, mawati ikaxbi ja mawa bokanaiki jaskara iketian jain mawatainko kruz chankaxonkanaiki jaskaribi joashokori axonkanaiki. jaskara iketianronki basi yoikanaiki ja carlos winota jaweki, jan verduras bokatiaibo itan ja ianman aibo ja gaseosa boi joni mapo mawa pikotabo. jaskara moa basi ikebironki ministerio de transporteainoa jonibo bekanaiki joxon ronki jato yoi yaiki ja cusko itan urkos moa sementonin akanai ixon jato yoi joxonronki jato yokataiki jawe jawe kopi ja kruzbo jain akanaiki ixon, jaskara yoiyabi jaton ikon ayamaiki, ja sementoni akin ja kruzbo potayonkanaiki. jaskara ikebi westiora yameronki jaton makinabo benxoai itaibi pikotaiki ja ochiti oshishokoo itanribi ja ainbo joxo chopa saweya jawen benana jawen bokan mapoya, jaskara iketianronki ja kruz ikanin ja chofer jawen mapo chakiaiki jaskataxronki mawataiki kikin ishtonberes. ja ibata pekaonrki, yoikanaiki jawe keskatiki mawaiki ja chofer ixon, ja ingenierobaon moa jato yoiya pekao kxon oinkanaronki ikaiki kikin, onsa jaweki, jainronki merakanaiki joni xaobo, ja xaoronki ikaiki carlosna, ja jain minyatankanainkobi. jaskara ointananronki ja jemamea jonibo pikokanaiki jawe kopi jaskataixon jato yoi ja kruzbaon jato chipoa ikebi tseka iki ixon. ja pekaoronki ja ingenierobaon shinankanaiki, ja karretera cusko itan urkos sementonin atanan, jakiribi ja kruz tsekayantakana jakipi jai chankatini. jainxoronki, akanaiki jain velashobo keteaxonki ja mawakan neten jaskaxon jawen kaibobaon shinanti ixon. jaskaribi, akanaiki ja carlosnin xaoshokbo pantionainko bokin jaskatax ja jakoni tantiti kopi. jaskara iketianronki onankanke ja karretera mawa karretera akin ramara jatibi jakonax bokanai ja karreteranko ja non perukan karreteranko. iban neten itan yame jainra jakoni bokanai, jaska ipain ja joxo chopaya ainbo pikoyamaitian jaskara ikax tsoa mawayamai jatianra mawa karretera iamai.",cuento
2023,kikin tren noiya joni," eaera jishtenke nokon bero soo ika ja wini wini bichoi ja nokon yosin yora rakatain. nokon titanra ea joxon yoiyaiki moara mawa nanei jonibo bekanai ixon yoi, jaskara iketianra en shinanaiki mora en katanwen ati nokon yosi, ikaxbira ea kikini onisai, tsoabira nokon raebobo katanwen aresti atipayamake. ea paketai oini ikaxbi kikin onis nokon shinanshobo en oinki, jaskara iketian ea kikini onisi nokon yosishoko kaketian jara ikaiki nokon jatibi nokon shinnanbo. jatibi en shinanara ikeiki jaberes, trenbo, nokon yosinra kikin akin trenbo noikatitai. jawen fotokobi ikatia ja tren. ja trenra ikatia jukete trenshoko en boai. enra shinanai ja foto tren betan tsekakasi kiki atikomara ikaiki. eara ikaiki nokon papan papa betan itan nokon titan papabetan, itan nokon tita itan nokon papa, intanribi ea. enra shinanai nokon tita kikin sinata ikaiki, noa nokon poibobetan ja treeman tsinia oinax, jaskatira nokon titan janekatiai. eara moton tsokasmai iki, yoyo ikatiai, jakon kanwe akatia noa, benxokakanwe noa foto tsekenon ixon. jaska akin yoiyabira noa tsiniresei jatianka non tita kikin sina. ja nokoxon , papan noa yoiyai jakoni tsinikanwen areskin. jawen koshi joinbi noa reke areskin jatiankan nokon poi betan noa saki saki yakati. jaskara iketianra moa non tita moa sinakonyamai noa moa jakon beres jatibi iki. titanra tinsh tisn akaiki ja xepoti jatianra yoxaman xepenaiki. jaskara iketianra non tita nokon poibetan en ikotaiki aka pekeo non yoxanribi non ikotaiki. jatianra maxkata ikaiki ja foto tsekai jonires joti maxkati itan ja papa papares maxkati. joaxra non yosi nobe tsiniaki treman, ja yoxon venta titan noa ointina ikaiki. jatianra joxaman yoiyaki ja tita, min papariki bakeshoko keska akin jatianra titan jen jen akaiki jatianra titan yoiyaiki min bababora pikoke mia keska tren noiyabo akin. jariki kikin jakon akin en shinana iki, jaskarainxonra en benaiki ja foto noa tsekanai ja tren ointi yosin boa foto oinkaskin. noara boaiki non bero xepo xon ja estakion ikain, ja bexo kepentanan non oinara ikaiki, jatianrsi noa kikini benaiki jaskaxonra non yosi kikin akin ikotaiki. jaskaxonra non oinaiki ja moatian tresn ja koin potai tren ja chu, chu, chu ikai trenisi. ja nokon poibetan non oinara ikaiki , kikin metsa, metsa ani, kikin soi shaman itan kikin biri biri ikai. jaskaketianra noa yosin yokataiki, matoki nanekasai akin. jaskaketianra non jen jen akaiki. jaskara iketianra, jawen cheaxtiainoa tseka iki kimisha jan jikiti jaskaxonra noa kaa iki ja trenman. kikin ichara ikaiki jain jikikasai jonibo noakan ventanainshaman yakakasi. jakara iketianra en akaiki, nokon poi, en ganaki jatianra ea yakatiki ventanainsham. ja yosinra ea ventana xepenxonaiki jakon shaman niwe jikiti kopi, ja ventanara xepemetaiki namanres. ja trenra kaiki kikin metsa itinkobo kikin iora metsa jainshaman iiti jisabo non oin oin bainki. ja moa banetienra nokon poi en imaiki ventanain yakamakin; jaskara ikebi, jara ika kikin beneshaman, jainxonkaya mawakin chu, chu chu akin. jaskakastikayra wetsa jakon ointibo oinyamaiki, jaskara iketianra en sina akaiki, jatianra ea jan yoiyaiki nato kikin jakon jawekariki neno ventana xepanaya yakatax akin. jaskara iketianra en jen aresaiki ja nokon poi. ja nekecha joxonra en mera iki ja foto ja nokon yo rabe chonka baritia senena akaitian ea boni ikaxbi natora ikaiki bena tren. ja tren oinaxra ikaiki ea kikin benei, jatianparira en nokon yosi en ikon aiki jawekopiki jan yoikatia ja trenbo kikin jakon jaweki akin. ja trenra biri biri akaiki, kikin jonibon kai chiki ja tren meran, mesko keska jonibo. ja jatibi jonibo jain ja tren chicho, jaskara oinara ikaiki noa jabiti itana keska en oinkin, non jemankonia keska. jatian pariran en nokon poi ikon akaiki. ikonra ikaiki, ja jemanko oinara jokon ikaiki, ikaxbi ja tren chichoka jaskaribi kikin jakonshaman, meskokeska jonibo, jawe akaibobira, kikin jakon, jaweno kaibobira. jaskara iketianra en nokon yosi shinanaiki ja tren noiyabora jaskarabiri joni iki ixon, jaskara ikaxra ja ointanan kikin benai ixon, ja jain tren kaibo itan wetsanko kai ixon oinaxbo; ja jonibo jain paketai wetsaboka nanetaibo. jaskaxonra en onanaiki. jaskaxonra en jato jakon akin onana iki, ja trenman kai jonibo ja meskoke ikaibo jaskaxon jawenoki ja tren kai ixon oinabo jaskataxra ea namancha kaxon en mera iki westiora wetiora foto nokon yaxan westiora sillan yayata nokon yosibetan trenshoko yatanya. jara ikaiki ja nokon yosin bia ganana ja empresa tren benxoaibaon memeni, jara kikin jakon joni ikaiki , jaskaxon nokon yoxan jakon imanoxon, metsa joni ikemabi itan korikia joni ikambi. jaskara iketianra nokon yoxaman noa yoikatia nato winota jawekibo jaskaxon nokon yosin jakonax ja itan kikin ja ixo ja sillakon ja nokon yoxan yakata no oinara ikaiki nokon yosin silla jain yakakatia silla jainkaya nokon yosi ikatian jawen bababo yakakikin, ja nokon pibetan imai. jainxon kaya noa yoikatitia ja non, yosiba ika jawekibo. ja nato jonibokaya ikatiai ja tren oinai jonibo. jainxonkayra noa yoikatikanai, onsa, meratibo, yoshinbo, itan, mesko jawekibo. meskokeskabora noa yoikatikanai ja tren ain winota jawekibo. jaskara iketianra nokon yosin jawekibo neska akin noa yoi peokatitai enra shinanai moatian ikatiai jaekibo itan nokon yosin yoikatikai ea yoiyai enra kikin akin akatia ninkakaskin jawekeska akinki noa yoikatiai ixon noara kikin jakon akin yoikatitail jaskaxonkaya ja jonibaon jakon akin shinanbo ati iki ixon. jaskara ixonra noa yoi katitai kikin meskokeska joibo jaskara iketianra nokon poibetan non ikon ayamachakin, jaskataitianra noa nokon yosin akatiai ikon amisma bakebo akin, jaskara ikaxra noa ikon itan ikona ayamai ixon non beronbi oinatani ikaxmein. jatianra nokon poibetan mapo tenke tenke areski, jawe onanxomabi. jatian kikin tapitini naman kakinra en noko aiki ja foto ja tren oinkanain chankata jainra en oinaiki nokon yosi nokon yosi kikin jakin, jatixombi ja oinkanai, jaskara ika pekaora nokon yosi isini peokotaiki, jaixonra non boaiki, japekora benxoaiki ja joaxra oxaki jakonia itan mawatamabira noa yoiya iki, neskara en aka jaweki akanwe akanwe maton akasai jawekibo ixon. ja moa naman pakexonra ointanra ea winiaiki, ikaxbira ea winiaiki raroi, jaskara ikaxra ikaiki moa ea katires, ja moa kai katanwen anoxma, jakopiriki nokon yosin noa jakon onama kopibo, ja noa jatibi keska tren onama kopi, ja non jonibo oina kopi, jaskara ixonra en yoiyai natora jatibitian ebe iki kai ixon.",cuento
2023,"moatian, jonibenatianronki jatibi jawekibo joni ikatikanai, noakeskaribi."," mesko teebo aki jakanaboribi. jaskara ixonronki, paotati moxanki anike awaibetan kashi jaweki menikin, maroxonon ixon. menia kabekonike paro reboki marokasi. pichika nete inatibi reokokana iki, reokoxon jatibi jaweki marotibo jenenko bomakana iki. jaskataxki jobekonriba iki jawen ibo keshani. nokoxonki yoibekona iki noara min jawekinin ochake, jatibira reokoxon jenemeran non bomake akin. jaskaakana ibon yoia iki kamentankanwe ea nemanxoni, maton biamakera en mato jaweabirai akin. jatianki kabekonriba iki jaweki nemani. nemankinbi jawebi biamakana iki. kashin awai yoia iki nemankinbira jawebi non biamai, eara jonetai, yameresa ea pikotai jaweki ibon meranaketian akin. jatianki awaibichoshoko inike jaweki nemani jeneyamai, paotati moxaki raketi. jakopironki awainin noyakin jene wish abainai paotati moxan jaweki nemankin. jatian kashibiribi jaskatax joneni ikax ramakamanbi yameres pikotai.",cuento
2023,peokin yoia," kirika axeai bakeranon itan xontako, ninkawe nato kirika yoyo ati kirika 1 riki min onan shinanbo koshiakax jameranoax jakoni axeti shinanxon non mia axona, janra mia akinai jakoni yoyo itinko itan yoyo axon jakoankin ninkatibo, wishati itan yoyo ati axetiribi. ja jawekibora min nokoti jake raro raroshamani teekin, jatibi tee atibo riki non axebo, esebo shinanxon jaki mepinabo, jemankoxon mesko jawekibo non akaibo chibamakinribi tanaboa. jaskara ikaxra, ja teebo peokotai wishabo yoyo atinkoniax, shinanwe, jatibi min akaibora iresama iki, jabo riki itimakeska jaweki winotaibo oinxon wishakana itan yoyo axon onanti kopi mia axonkana, jaskara ikenra mia non yoiai, kenshamanxon itan shinanshamanxon mesko teebo seneanwe mia jakon jawekibo axeno. neskara oinwe, ja reken axeti kano ikainkora jake westiora wisha, yapa katoxon yomerati iki ika, ja yoyo axonra mesko jakonma jawekibo jain itina min merai. jaskarabo onanxon yokabo yoixon jabo benxoati shinanxon teebo min peoti jake, jeman jaaboribi shinamekanti min yoiara jakoinra iti iki. miara non yoiribiai, ja axeti kanotibira jake meskoyoyo ati wishakanabo, yoyo abokin ninkati kopira icha teebo min ati jake, jaskatax yoyo aki axeti shinanboribi bibokin. nato kirika meranribi min merai wetsa jonibo jaskati jakana yoiai wishabo jaton axebo onanti kopi yoyo ati, senentiainbi jake chitemeran joibo wishakana miaki jatibi teebo akax axetania ixon onanox minbixbi tanati akana. jan kirika axeaibo oinai direkkion de edukakion interkultural del ministerio de edukakionmanra nato yoyo ati kirika 1 min mekeman jeneai, jabe raenanwe itan koiranwe janra mia axeti jawekibo akinai, noara ichabires raroai mia axeboresai kopi, min kenshaman ipainon riki non joinbi yoyo ati mia ikoni axenon.",cuento
2023,ranonshokon namani," ironkia iki nete xabati ochoma, isabo keoti peokoketian sani jawen papan kenaa iki yomerakin iwenoxon, jawetiakin kenaa jishtenax ikashamabiresibi wenita iki, jainoax jan yomerati jawekibo bibaini kaa iki papa betan yomerai. moa ianman nokoxon taxbanaman jikiamabi rekenpari sanin jawen kanoti mawexon wakea iki, jaskaakax mabocho betan kanoti rerakanax jainmashaman winaboi kabekona iki yapabo tsakati benaboi. moa icha yapa tsakax shokores katantikaskin jawen winti nontiki koshkintanan kepikasironki ika iki sani ranbeakekainax kobo iriti jenenko paketi, jaskatax jawen yapabo jeneori janbisai tsinkikasi onitsaironki aka iki namanxon taniniai keskaatoshikin, jaskai keska iketian nontin tewamekasabironki akai ayonreskin, jaskaaka koshin yatanabiki aka iki moa bebon koshin ninikin chichoakin bokin, jaskaaki pikokasi moa onitsa iki; jainxon jawen papa kenai sai ikasabi itikoma ika iki. moa jenemeran kaax joinkasi koshiaitianki ika iki ani joe peex iritoshitai keska itoshi, jaskaraton mapotoshiaronki ika iki moa sani onitsayamai jakonkainxon mesko jawekibo oin oinresa iki, nato yapabo, ronobo, metsashaman jenemea yoinabo; jaskarabaon manai iitibironki ika iki nekeoria netenkores jishteni, jainxon oinaki jawen papan nontinko narakana, jaskara oinax ikonbiresi rateta iki. jaskawana yame sanin oxaxon namaketian oina iki jan jenemeran kaxon oinwana keskashamanboribi, jainoaki westiora metsaira ranonki jakirikiranxon yoia iki neskaakin miara nokon nete en oinmawanke, jakon bake iketian, min jato yoiti kopi, akin ja ika iki jan jene koshiaka akoron. jaskaakin axonbi yoiboresa iki wetsa netebora nato ian tsosini kanoxiki, yapabo itan jatibi ranonshokon namani yoyo aka pekao, rama min kirikain nato yokatabo yoiwe jan joi beai joni jaskara iti jisa shinanxon ribojanwe. jawe joibo ninkamanoxon wishakanarin nato wisha jenemea jawekibo jain jaa ikainkora westiora ani nasi inoxiki, ayorakinra noa jain jati mato joniboan ramiakanai jakopira moa nenoax kaibi noa iitaiakin yoia iki ja ranoman. jaskaaronki ika iki sani rateresi jishteni jainoax jawen jointi pen pen ika iki namameran ratetax, jainoaxronki oxakastimai meskobo shinani tarame tarameta iki, iiwanaxki jakiribi oxakaina iki. moa nete xabaketian yamekirishaman jawen xobo ochoma jonibo korabetani bekanai ninkata iki roninra pikoke ironkiakana iki ja jonibo winoti boi. jaskati yoyo ikanai ninkaxon aka iki shinainabeirankin jatibi namawana jawekibo, jainxonpari kikiankin onana iki ronin betan namameran yoyo ika itan jan shinanxona reokoibata. jaton jema ika ian rebonronki ika iki ketokan bia itan mai jikia keska, jain yamapachoibi tae baneta. jaskaibata basimaribi jaton iaman yapa icha ipachoibi moa westishoko ika iki, ianribi moa tsosini peokoti, iiboax nasires baneta iki.",cuento
2023,kecwa jonibo onanwe," kecwa jonibo arakanai ani manan ikainko mesko jemanko jaabo, jabora kecwa join baketianbi yoyo ikanai ikaxbi senebiresma meskoti yoyo ikanai jainbicho jakanama ikax. nato jemabora itinke non perukan sierra akanai ani manan ikainkobo, jaskaribira jakanke bolivia betan ekuador mainkoribi. kecwa jonibo riki tsama tsamatinresabo, meskoti yoyo ikaibo jabicho ikaxbi, jabo riki ca√±aris, chankas, chopkkas, wankas, waylas, kana itan qeros. yoirakanai, jaronkia iki westiora jemanko joni ikonbires yomeratinin raya. ja joninronki yomerakatiai trucha, suche jainoax mauri akanai yapabo jawen rikan, ja rika iki pextin borosa keskaakin akana jan yapabo weati kopi. beboinra yomeraronki ja paromea yapaboribi moa keyopaketa iki. westiora neteronki kariba iki moa ja piti yamaketian, kaxon rikan rikana iki ani makan patax toxbaxon; moaribi icha mauri manamamea tonon bikenronki ika iki naponbekomeax shooooo iritax boo nenketoshiti, ainbo metsashoko, jaki ika iki sirena akanai, joax tekibicho pikotax joniki onamakiranxon neskaakin yoia iki miara nokon yoinabo keyoi itai, en benxoakabora moa min biaketanke yomerakin, ja kopira ea joke mibe yoyo iki min onanti kopi, ayamama awe ninkakin, nato paromea yapabora en koiranke nokonabo iketian, ikonbiresira ea jaton yoashiai ikaxbira en oinai icha joniboan aresbireskin rikan yomerai, taranpanin akinra ichaira yapabo bikanai. jato keshanwe jaskairakin yomeratima, tsoa joniki en keshanabi yoitimai jara jakon jaweki akanai yoiai joibo meraxon wishawe. bena joibo meraxon wishawe ja yoi jaskatai onanoxon. jakoankin ja ribojobo oinwe jaskara winotaibo min onanon. en boti jake nokon xobonko ebe janon ixon akin yoia iki. ja pekao onpax koshba ayana tekikin yoia iki noara ichama iki nato paron ikaxbira non koshiakai tsosinaketian, matonribira koiranti jake jakonax mato janon, yomerakin ichaira yapabo biamanoxiwe min jawekiati senenres, moara yapabo keyoti kai akin yoiax jawen boo wishkobaini jakiribi jenemeran kariba iki. jaskataxki joni kikini ratetax joiyomakainaxbi moa xobonko kaa iki, kaxon jawen awin betan bakebo yoia iki ja jenemea ainbonin yoiwana joiboribi. jatibi jonibo jaiba merati bokanabo ronki akatiai ja jonin jato yoikin jaskarabo sirena ainbonin yoini. jaskatax joni moa yomerai kayamakatiai, westitibores moa jawekiatibo tenetimaira iketianres, kaxonbi taranpanin ayamakin mishkitininres akatiai yapabo piti senenres biti kopi.",cuento
2023,jaskarainoax peokoti.," non yosiboanra yoia moatianronki icha yoa japaonike wainkobo, ja jawekiati itan jawe raon akamabo. waiaxon banakanabo jakoni ipaonike jaskara ikax tsoabi yobenyamapaonike jaton xobonkobo jatibi jayabobires ikax, jainxon mesko jawekibaonribi apaokanike wai akin, nato machito, yami, ipori itan wetsaboribi. ramatianra, wainkonia yoabo ashamayamakanai jawekiakin, ranonboan benai maroti jawekiati akanabores, wainko yoabo banatinin chikishkin. neskara winotaibaonra ake keyobainkin wainkonia bixon jakon jawekiati axebo, ramatian yosibo jaton onan shinanbo ranonbo axeakaxmabi nai iskanaitian.",cuento
2023,non jan wai akai jawekibo,"joni benatianra, non rekenbo niimeranres jaa ipaokanike, basipari shipibobo inka jonibaonpari merakana iki, jainxon jaskara iitaitian joxo jonibaonribi mera iki nawabo itan rinkoboan. jaskara noa yoiai non reken yosibaon. inka joniboan meraxon non rekenbo axeakana iki mesko jaweki itan tee atibo, nato mapo ati, waxmen timati, jaskaribi wai akax yoaya ixon non rarebo betan jakon jati eseboribi. jainxon non rekenboan onana iki machito, yami, ipori, kenshoti makan itan wetsa jan teeti jawekibo. jaskarabaon akana iki mesko jawekiatibo banakin yoaya inoxon inkabaon jato axeaka. machito riki yami pancha akana senen ranenkeshaman rebonko rewishia, ja machito riki jawen noi kensho, jan xateti akana. nii aniyorabo iketian jan xatetira akana iki yami pikokin, yami riki anitama repanchaaxon kenshokana, ja yamira taxoya iki, jawen taxo non jan wai akai jawekibo rama, wisha yoyo awe, akin nato jawekibo seneanti shinanwe. ishtonres wisha peokotainoax keyotai kaman yoyo awe japekao netexon jakiribi yoyo awe. bena joibo meraxon wishawe japekao ja yoi jaskatai min benano. yoyo abokin reken shinanxon jaskara iti jisa min yoiwana oinbowe ikonrin jaskara ixon min onano, jainxon kirikain wishawe. wisha yoyo aka pekao, min kirikain nato teebo awe jawe yoiki ikai wisha neskati ja yamira taxoya iki, jawen taxo riki jiwi akana jan xatekinra wekoti onanti jake, aresbireskin akira mia metarish ikai. minki onana jawekeska jisarin westiora weti riki jiwi akana, jan xatekinra non wekoti onanti jake, aresbireskin akira mia mepaketi iki. ja rabe jawekininra akatikanai sepaxon ani jiwibo rerakin wai rakatiakin. ja yamira jan teenoxon kenshokanai makaman, ja riki wetsabires makanma, manan tenama jene shoo ikai xaran jaa makan. moa wai banaa manishaitianra akanai orokin, jan oroti jawekibo riki ipori betan machito; ipori riki machito jisa ikaxbi tinkochabires jainoax rapextinshoko, ja riki beshe xobibo oroti. ichaira xobi wexe iketianra weti axon weatanan machitonin xateti jake; weti riki jiwi rastonmashoko akana ikaxbi jawen xexa namankiri bechia, ja jiwira iti jake koshi, icha xobibo maweti iamax weati kopi. jaskaribiakinra xeki, tama, poroto itan wetsa piti jawekibo banatiain akanai jiwi anitama, senen raston, nenkeirama ikaxbi rekenshoya bikin, ja jiwi iti jake koshi jan mai kiniaxon berobo banati kopi. ramakamanbira shipibo jonibaon akanai jaskara jawekibaon jaton teebo akin, mesko jawekibo banakin jaskataxbiribi ikanai rarebo betan yoaya ikax yobenyamai jakon jai.",cuento
2023,awajun jonibo onanwe,"awajun joniboronki ipaonike nomin ikaibo, ja jawekiati yoabo yamaketian akatikanai moxo akanai jiwinaposhokores pikin. westiora neteronki joni kaa iki moxonapo benai jawen awin itan bakebo jawekiakasi ikanaitian, kakin aka iki jato xobonko jenebainkin. jawen bene kaa pekaonronki ika iki ja ainbo kashokoi mapishokobo weaman benaibiribi, kakinronki oinai iki atsa xakabo jenen bea toxbapaketai, ja oinxon akai ja ainbonin chibankin jaweranoaxki beai itan tsoabaon potarin ixon onankaskin, kakinbi ninkataronki ika iki korati, jaskatai ninkatax meketaxshoko iikainkin oinaronki ikai nugkui ainbo atsa xokaxon chokai beota, jatianronki ja ainbonin nokobainxon yoia iki. eara pitin reteai, min atsashoko ea meniwe aronkia iki. jatianronki akai ja ainbonin yoikin enra mia meniyamai, ikaxbira en mia nokon bake ainboshoko meniai, kikiankin koirantanwe, mato betan janon, mato kenai jaweki ja yokaresnoxikanwe, janra mato seneanxonai akin yoia iki, jaskaaxon jawen bake ainbo menia iki. ja bake xontakoshoko meniaronki ainbonin jawen xobonki boa iki, boxon akai mesko pei choshin poakin jatoki axenon ixon. basima nete winoketian moa axeai oinxonronki yokakana iki mesko jawekibo atsa wai, paranta wai, yapabo itan wetsa jawekiboribi, jatian ja nugkui ainbo baken jaton yokataibo seneanxonpakea iki. jaskara iitibi ja ainbo jawen bene betan kaa iki jan wai axonabopari oini, kakinronki jawen bakebo yoibaina iki nato ainbo bake tsokas ayamakanwe akin. ikaxbi bakebo yoitima ixon akana iki ja bake meskobo yokakin peokin, yokakana iki yoshinbo jato bexonti, awajun jonibo onanwe 27 jatianki meskokeska yoshinbo ika iki xobo bochoi, jatianki bakebo ja yokawanaxbi saa iki peokokana iki rakekan ayora. moa jato ranwe akabi aka iki ja nugkui ainbo baken moa atipanyamakin. jaskara oinxon westiora baken chii mapo mesotana ja xontakoshoko besaa aka iki, jaskaa chii mapon bepota jakonma tenei sion iki winiaitianronki ikai jan jato axona waibo manish itan mesko xobin mapoa baneti. jaskara oinxonronki joni jawen awin betan ishtoa iki xontakora ramiakanai ikax, nokoxon oinkana ika iki jaskarakon, jainxonki jaton bakebo notsinkana iki, ikaxbi ja xontakoshoko ika iki xobo bochiki neetax joneta, pakewe non mia binon akanabiki pakakires bewa iki jan bonon ikax, jaskati bewa basimabironki ika iki paka jaki mepitanan biakebainkin, jainxonronki akana iki pakabo xatepakekin, xatea kaxkekawanai oinkanaronki ikai westiora bake bishinshoko naraka ikaxbi ja bake ika iki winikasi jawekiati yamaketian, jainxon onankana iki moa jawekiatibo keyota. jaskata pekao, ainbo namameran jawen titan yoia iki, miba ea kakasabira nokon bake ramiakanke, ramara mato teeti jake maton niskamanbi jawekianox, mia jain niai bainko katanwe jainra min meranoxiki mesko berobo ja banatibo, bixon min wainko bananoxiwe mia yoaya inon aronkia iki. nete xabaketian jaskati yoiwana seneanki bainko benabokinronki meraa iki meskokeska berobo, ja bipakea iki, jainxon wainko boxon bana iki, jaskaaxon banakin peokana iki.",cuento
2023,ashaninka joniboan xobo akai," xobo akamabiparira ashaninka jonin oinai jain xobo ati mai jakon iamax jakonma, senen keya mananrin ixon. nato jonibaonra oinai jaweranoki taebo iamax weanbo ochoma iki jainoabi yomeraxon jawekiakanti kopi, jakopira xoboakai nii naxaran itan wean kexabo, jaskaribira oinkanai jaweranoki mewebo jaa yoinabo ochomakea ati kopi. jene ochoma ikenra jainoa onpax bikanai, jainxonribi yoina maniakanai ja mewenko beabo sotanxon jaskaaxon jaton rarebo betan bakebo jawekiakinoxon. icha ashaninka jonibora noakeskatishaman tsamatax jemankoniax jayamakanke, jatonbiribi ocho jaskarabo riki jabo, wean kexa, manan ikainko iamax ocho niimeran jaa, ja kopi riki jaboan xobo westishamanbo itan ochobo ikaxbi jaton bakebo, yoxan, yosi, rayos, baban ewa itan wetsa kaibobo pataxbi ikanai. shipibo joniboan akai keskaribira akanai xoboakin niimeranoa ja atibo bixon, jatiribi xobo chikeyomabo, maxkotanishaman ikaxbi jaton tapo keyares. jaskaribi riki nato jonibo atsa pitin itan xeatinin keenbo, jaskara ixonra akanai xobo ochomabi atsa itan mesko yoabo banakin. nii xaran jakana kopi riki wetsatian jaton xobo rabe tapoyabo iamax natapotinkobi tapoyabo. rekenparira toponkanai jawetio keya, naxba, nenke iamax aniki xobo ati iki ixon, jaskaa pekaora nichinkanai wita nenkeshaman keya iti kopi jainxonra kanobo apakekanai, ja seneanxon tawabo pishiankanai, ja pekao moa akanai xewakin kantsin iamax xebon pei, wetsatianbo akanai jepe pei akin, jainoax jaton xobo riki sino tapoyabo, panan jiwi toexon chike akanabo, ashaninka joniboan xobo akai jatiribi chikeyomabo. nato jonibaonra jatonbicho tee ayamai jabora akinanankanai, pitiabi xeati axon tsama tsamakin akanai jaton kaibobo jawekiakinkin.",cuento
2023,chomo ati onanwe," jonibenatianra nato paron shipibo jonibo nokoxon inkabaon mesko jawekibo ati jato axeakanike; inka ainbobaon shipibo ainbobo onanmakana iki waxmen toro axon chopa atibo, keneati itan mapo axon mesko jaweki pikotibo kenpo, kencha, chomobo jan jawekiatibo iamax xeatiribi. neskara jawekibora apaokanike itan ramakamanbi areskanai, ikaxbi rama jan jawekianoxonma maronoxonres, jainxon akanai bebon jakoinrabo moa meskoatibo onanxon itan menin ixon jakon teebo akin. jaskara ixonra non ointi atipanke metsaira chomo, kencha, kenpo itan wetsa jawekiboribi titabaon akai. mapo akinra ainbobaon mesko jawekibo tsinkiai, nato mapo, ja riki mai chawa ikaxbi wetsabires maima, xetin mai, jarake joxo itan wiso mapo, ja wiso riki kentiati mapo, jakaya riki kikini jan kenkanai; jaskaribira bikanai mei, ja riki chorish jiwi payota raxaka bixon menokana tsiste keska banetai, ja reneara ikai wiso poto baneti, jara mapoya meinkanai jatian banetai mapokonbi; wetsa jaweki bikanai riki itawana jan keneati ja riki makan jisa ja onpax akara banetai wisotanishaman jene; biribakanai manshinti iamax maox jan sikati, ja riki mai chorish makankasaitanishama, joxo riki maox chomo ati onanwe 44 jatian ja panshin riki manshinti; senentiainbo tsinkikanai yomoxo betan senpa moa tee keyonoxon jan sikati rapene inon ixon. westiora chomo anoxonra rekenpari mapo mai bixon mei betan meskokanai ja ati jawekira akanai meinti akin, meina pekaora moa bin iamax xetin iketian westiora meken tonko senen bixon chomo xama peokin akanai ja riki chomo yakati senen. ja xama aka pekaora jaweti patsabo ja mein bixon tabaranin tarankanai nishi keska wirish nenke banetai kaman, jainxonra moa ja xamaki ketankin mayakanai, jara xapan nawexkanai poroabokin moa chomo weninkin. moa chomo keyoa yakatara jaweti nete winomakanai mapo manxanai iamax chorishai kaman, iyorai chorishamabira raskikanai maoxan iamax manshintinin rabe akin iamax kimisha akin, jayakaya chorishti kopi. moa chorishkentianra renkakanai, renkati arakanai westiora makan wisoshaman itan sibashaman, jan renkeara ja mapokan yorabo siba itan pene banetai, jaskara baneketianra itawananin keneakanai jaya oiti kopi, oikin keyoa pekao senentiain akanai yomoxoni sikakin ja mapo oiya matsiamabi. mapo ati teebo akin peonontianbira ainbobaon jakoanbokanke ramakamanbi moa jan jawekiatibicho shinanxoma ja tee akabo maroxon koriki bixon jaton bakebo kirika amati iamax jawekishokobo bixonti shinanxon. jaskara ikenra shipibo ainbobaon tee metsairabo akanai kopi non koshi shinan meniti jake.",cuento
2023,yine joniboan kene," yonga riki jaton akabiribi kene, yine jonibaon join ika, jatian yongata arakanai keneati iki ika, ja kenebo riki mekemanbi akanaibo. nato kenebora akanai mesko chopankobo, nato tari jeki mkalu, chitonti mkachri, pisha tsapa itan maiti sagyeta ikainkobo; jaskaribi mapo akanainko, kenpo kajpapago, kencha kolpeto itan chomo gashgaji pishtatianbora jaton yorankoboribi mesko kenebo akanai. yine jonibaonra kene riki ani xaoshamanbo, jabaonra yoiai jakon keneakaronki iti jake jaweranoxon peowa jainribi mepitoshitax keyota, senenbires aabokin aka; jaton kenera peokotai rastoman kanoaka, jainoax metsashama ketana iti jake, ja tee akai ainbo riki kikinbires menin, jaskara ixonra akai senen itan metsa kene banemakin. wetsa jawekiribi, jatonra keneakai mesko jaweibaon maxe gmu, jaton onana manobiribi tlipi, keneati mapo gitawna itawana keska, naneronki yora atires iki. nato joniboanra jaton yora keneakai pishta aninko bonoxon, jainra ikanai meskoti kenetax boi jaton kenekan wetsabo manaikanti kopi, jaton chopa, kenpo, chomobo iamax jaton yora kenebo jato oinmai, jainkayara oinkanai meskokeska kenebo ja ainbobaon pikoabo. jaskara pishtankoxonkayara xontakoi senenai yine ainbobo jaton yoxaman bekeneaxon rakene akanai, ikaxbi wetsa yoshamanbiresma iki jan jato akai, iti jake ja xontakonin titan tita, ja yoxanboankaya onanshamanxon akai kene akin ja xontakonin biti jonin oina iti kopi, jaskarainkaya ja benbo itan ja xontakonin kaibobo jakonbires banebekonkanai pishtankoniax. neskara keneboribira yine joniboan jeneyamai, nishi xeaxon mesko kenebo oinkin nekebi pikokanai, jainxon ja kenemeranxonra bakebo isinai benxoakanai. jaboanra yoiai titan chixanameran ikaxbironki ikai bake yine joniboan kene min kirika ikainko mia yokata yoiti teebo awe jawerato paron jaaborin yine jonibo, jawekeskaakin kene akaiborin wisha yoyo akainoa, jawekeskaaxonki yine ainboboan keneati onanai keneanoxon ja jaweki bikanaibo min kirikain wishapakewe. shipibo ainbonin kene akai keskaribiki yine ainbonin akai ja pichika tsama itinko wisha ika yoyo awe, jakonrin yine ainbobaon jaton bake xontakobo jaskaakai, jawe kopi min kirikain chitebo axon joibo yoiti maxkatabo wishawe jaweboki yoiai ja wisha tsamata min yoyo akainkobo 48 mesko kenekan rakoa keska iki, jaskarainoa oinxon onankanai jaweranoax peokotarin ja isin ixon. kene ati jawekironki ainboboan ati jawekibicho iki, benbobaon jawetianbi keneayamai jaton axe jaskara iketian. yoxanboanronki jaton bake ainbobo maxkoshoko ikenbi axeakanai keneati, akanai jaton mesko onana jawekibo ja bakebo axeakin. jakoankin yoibokin tanamakanai, jatian ja bakeboan akai yoxanbaon akai mawakin kikini axeai kaman, jaxkatax ikanai ainbo meninbo baneti jaton yoxainbakea axebo biax.",cuento
2023,yoinabo namiati,"non jemankobora ramatianbo non oinshamanyamai jonibaon icha yoina retexon namiakanai, jaskaribira yoinabo namiaxon xobonko bakebo betan jawekianoxon botibo moa jashamayamake niimeranoa yoinaboribi keyotaitian. jawe kopiki jaskara jawekibo winoti iitai shinanxon oinara icha iki jaskara kopi neskara jawekibo winotai, iti atipanke aresbireskin jonibaon yoinabo retea, niibo akonbireskin keyokana itan wetsa jawekibo kopiboribi, jaskarainoax yoinabo keyotai, wentamekanai itan ochokanai. universidad radboud akanainko kirika akai ainbo ana benites nii betan yoinabo onanoxon samatai ainboninra yoiai nato netemea niibo itan jeman jaa jawekiboronki keyoti iitai 90 kaman, jaskara keskaribira non nekea niiboribi itinke, jaskara meraxon xontakonin onana keskaribi. wetsatian pishiman jemanapo yakaxonra non yosiboan noa yoiai, jaskaakin niimeranoa yoinabo yomerakatikanaibo, jainxon ramatian moa jaskarabo yama. jawekeskamein ikatiai moatian niikamea yoinabo yomerati nato onanti kopi riki rabe jaweki noa yosin yoiai non shinanti. rekenpari, jan yoina yomeratibo non onanti, jabo iki pakapia, tepi, chikaro itan waninpia ikaxbi raonkanabo; japekaora, non onanti yoiai, jaskaakin yoinabo yomerati; yomerakatikanai meskoakin, nato jiwi bochiki tapoaxon, maspoaxon, mewenkonia itan mesko taranpabo axon. jaskaakin yoinabo retexon namiaxon apaokanike jaton bakebo itan rarebo jawekiakinkin. ramatianra, icha yoinabo moa yama ikax jaskaakinshaman yomeratikoma iki, jakopi riki jakon non niibo itan yoinabo namiaxon jawekiayananbi non koiranti nenoax basimabo non bakebo jayaribi ikanti kopi.",cuento
2023,yaminawa jonibo onanwe,"yaminawabaonra yoiai yoina namiatironki aresbirestima iki mesko jawekibo onana iti jake, jaskara ikax, iti jake jan yoinabo maniati jawekibo ayorakin onana joni, yoinabo aka jaskatai, jaskaaxon retetibo itan taranpa atibo iamax wetsa jawekiboribi onana. yoiribiai yoinabo ati riki nonbicho iamax ichaxon ati jaweki, ja jawekiati yamaketian iamaxon jaskara tee ati shinankana iketian ja seneankin ati. ichaxon yoina akira senbobainkanai ikaxbi basicha ja teebiribi aki mekekanai yoinabo ochomabi nokokanti kopi. jaskara ixonra non onanke, yaminawa jonibo iki tsinkixon yoina akaibo, jaton axebo keyomatima kopi. yoina aki bokanamabi jaton yora wasten koshonkanai, jainxonribi mesko pei raobaon akanai jan yomeratiboribi raonkin. jaskaxonpari akanai moa yoinabo benakin peokin. niimeran yoina benai boax basikinra, jain ikantipari peota akanai, ja iki, yoina atanax yame joax jain oxati iamax yoina akanabo jain tsamanti akanai. kawan kawankin niimeran mesko yoinabo yobin akai meraxonra nato joniboan jain yoinabo niai itan tsinkitai ponte westiora bai akanai, jaskataxra westiora maspo akax jain jonekanai, ja iki xebon peikan chitekana, jainxonbi yame yakaxon iamax netenbi akanai manakin mesko yoina beaibo, moa atires ixon yoina jainoabi retenoxon. jawetianki yoina namiakai joni xobonko yamai yaminawa ainbora yoina namiatiki itan jawekiakasaiki bewa bewai onisi. netebo winoketian iamax basia pekao moa mesko yoinabo namiakax yaminawa jonibo jemanko beribakanai icha yoina akax, xobonko nokoxon benxoakanai westiora peotain jaskatibiri akana ikainko. nete xabaketian jatibi jeman jaa jonibo tsinkitax rarokanai, jainxon ja yoinabo yoa akanai jatixonbi jawekianoxon, moaribi waaketian akanai jawekiakin, tsoabi maxkayamai jawekiatinin. jan moatianbi yomerapaokanibo iki kanoti, piabo, jaskaribi tepi, chikaro itan wetsaboribi. yoina yomeratira neskara iki beshe iamax maxko atimapari, yoina ani akin ichama ati jawekiati senenres; jatonbi shinanxon joi seneankanabo, wetsankoniabires iamax wetsatio anibires yoina yomeratima, jake jainoa atibiribi itan jatio ani ati shinankana ja senen akanti jake. jatibitianronki yoinabo yomerati jakon iki, yamake jatianbicho ati iamax atima joibo, yomerakaskin kaxon aresti ikaxbi oinshamanxon ati, yoinabo keyonaketian.",cuento
2023,yoaboya itira jakon iki," moabora non yoibeke, noa shipibo jonibo riki wain teetaibo. moatianra maroti shinanax wain teetai joniboma ipaokanike, kaibobo iamax rarebo jawekiakinti shinanax ikanaibores, jaskara kopira akatikanai mesko kokoti itan piti jawekibo waiaxon banakin; yoabo banax moa jawekiati senen iamax jakon iketian ipaokanike kenanani ja jayatabo meniananox. kirika akai ainbo alida i diaz betan carlos meza janeya joni universidad mayor de san markos ikainko axeaibo, ja rabekanronki shipibo jonibo jaskara onankanke, jaton tee axon wishainra yoiai neskara. shipibo jonibora icha korikiati shinaonmabo ikanai, wetsa jawekibiribi shinankanai, axei ikana ani jeman jaskatax jatibores. ramatianra tee yamaketian jatonbi tee pikoi ikanai, wai akin, yapan teekin iamax namiakax marotibores, jaskara ikebira jaton koshiboan akinyamaresai, moa jatobicho jenekanabo ikanai. ja joibo yoiai ninkaxon shinanara ikon itoshitai, ikaxbira jaskara shinanbo jaimashaman moa jene jenebainkanai. ramatianra jonibo wain teetai maroti shinanya ikax, jaskaaxon koriki biti kopi jaton bakebo kirika amati itan maxkata jawekibo binoxon, ani jemanko bokanketianra wetsa axekanbo jato tsaiya jainxon bikanai mesko jawekinin teeti shinanbo, ikaxbi teebo yamaketian akanai wai akin jeneyamakin jainoabiri korikibo biai ixon. wai axon yoabo banaxon bixonra jain maroti ikainkobo bokanai maronoxon, wetsatianbora kopicha marokanai, ikaxbi, jatibitiankayara kopimashokoira marokanai jaskara biai joniboan aresbireskin kopiakana. neskarabo winotai oinxon rama non shinanai itan yokatai jaweki rama non ati iki nato itimakeska jawekibo winotaibo bechitenxon jakoncha imati kopi, tsonki noa akinti atipana ja jawekibo icha joni wain teetaibora koshi teebo akax korikiakanke, ikaxbi jaton yoabo maroti onanax itan icha jawekiboribi jaton wainko banax jabi jawekiati itan marotibo senen akax; non ointi atipanke manan jonibo iki jaskati teetaibo. rama shinanta, jaweatirin wain teetai joni ixon yoabo maroxon icha koriki biti kopi, jawemakan, tsinkitax teeti akinanani, wai axon icha yoabo banati paranta, xeki, poroto, tama, chikiraya itan wetsa maroti jawekibiribi koriki biti kopi. nonbichokainxon teebo akira jawetianbi noa aniamai, jatibi tee riki wetsabo betan akinanankin aka jakon moatian non rekenbo ipaoni keska. noa maroti yoabora iti jake jakon, kopicha ja biaibaon noa marokin bixonkanti kopi.",cuento
2023,aimara jonibo onanwe,"aimara jonibora ramatian jake kimisha ani paronko peru, bolivia itan chile ikainkobo. perukanra jabo jake puno, mokegua, takna itan wetsa mainkoribi, ikaxbi ochocha itan manainko ika jemankobo. aimara jonibora jonibenatianbi iiberainkana iki wain teeti itan xobi piai yoinabo kai ati tee aki. jaweranoki jato jaa jainra teekanai ikaxbi iti jake westiora manan ian ochomabo ikainko, nato jonibora kikini teetai japekaora jaton jawekibo marokanai, jaskara kopi riki korikiabo, jawekibo maroti onan ikax ikana. mesko jaweboanra teekanai, yoinabo kai aki, wainko yoabo banai, piti kai aki teeti. yoabo banai teekinra nato yoabo banakanai papa, xeki, poroto, chikiraya, wetsaboribi. jainoax jatiribi aimarabora mananbochiki jakanke jabora teekanai nato yoinabo kai aki waka, karaniro, ovija, llama itan wetsaboribi. nato joniboanra mesko tee akanai, ainbobo betan benbobora teekanai jawekibo aki, tsoabira teeyoma yamake, benbobo riki mai chiniti, oroti, mai toponti, yoabo jakon iketian tsekati iamax teketi tee akaibo; jatian ainboboanra akai wai banakin iamax jawekiatibo yoati teebo akai. yoinabo inaati tee atinkora benbobaon yoinabaon rani tsekai jatian ainbobaonbiri yoinabo xobi pimai. waibo banatiainkora ja jonibaon mayakin yoabo banakin, jainbicho bana banama, kawantankin akanai, ja jain banakanai mai iki aynuqas akanai mai, ikaxbi ramatianbo moa jaskarabo oinshamantima iki ani jemabo abotankanai kopiribi minsa 2010. punonkora titikaka akanai ani ian jake, ja kexara jake jemabo, jainra jonibo teekanai yapa yomeratinin jainoax yoina kaiaxon namiatiribi, ja teebora moatian akatikanai chuka liwi akin. senentiainbi jake wetsa jonibo noyai yoinabo reteti tee akaibiribi, ani pishtabo jaketian yoinabo retetinin tananankanai, ja axebora jeneyamakanai ramatianbi.",cuento
2023,yobinbo biti onanwe," niimeranoa yobinbo ati riki non rekenbaon axe. rareboya ixon yobinbo bixon akatikanai bakebo jawekiakinkin, pitibimibo, kokoti yobinbo benai katanax joxon jato chanikatikanai ja beabo akinti kopi, jaskarabo jawekiakai ikaxra ikatikanai jakoni jaa jonibo. jaskaribira akatikanai niibo jaton koshi yokakin, ja kopi akatikanai samakin, jaskaaxon nekebi itan shinanmeran koshi biax ikatikanai koshi jonibo baneti. rabekeskaakin yobinbo jawekiatira jake, ja iki neskara reken iki, jawen jiwimea bitananbires kokoti, natobo jepebero, keo, kopen, toranpi, pama, texobimi, xana, yae, shekesh, xankon, binonpachi, kaxawaro, jenenxenan, kapebechanxenan, poaparixenan, komanxenan. japekaora jake yoa axon jawekiatibo binon, jepeisan, isankon, kantsin, komanbero, jainoax wetsa bimiboribi. jatibi non yoipakea yobinbo biira bokanai niimeran benaxon biti kopi. wetsatianra meratikoma iki ja bimibo jiwibo moa keyotai kopiribi. yobinbo benai kaira noabicho kati atipanke iamax ichakeax karibati jakon iki bakeboya tsinkitax. niimeranoa bero betan yobin bixonra borosa iamax tasaoma ixon xebon pei nabiroaxon papianan xobonko beti jakon iki. jainoax, jaribake jenenkonia yobinbo ati, ja yobinbora baritian bimiyamai jenetianres, jaskara iketian ja benai kati jake nontin. rama onanwe, jainoa yobinbo betan berobo biti jiwibo riki meskoribi, jatiribira raston itan keya iki, jakopira jawen bimibo binoxon rekenpari ointi jakon iki, wetsa jiwibo wirish iamax nishiresbo iketianra reratima iki, jaskara iketianra yobinbo namanxonbi ninixon non biti jake. jiwibo reraxon jawen bimibo bitira jakonma iki wetsatianbo jainoa yobinbo biribati moa yamai kopi, jaskarabo akinribi nonbikaya jiwibo keyoi iitai. icha joniboanra niimeranoa yobinbo yamataniketian wai axon banakanai mesko jawekiatibo, nato santira, pocha, miron, kankan, choin itan wetsa kokoti jawekiboribi, jaskara akax yoakan iamai jaton rarebo betan jakonbires jati kopi. non yosiboanra noa yoiyai, jakonra iti iki moatian non rekenbo ipaoni keskatiribi ramatian noa iti, yobinbo banati, niibo koiranti jainoa jawekiatibo binoxon itan niimeran jikinoxon jawen ibopari yokati jatibi jiwibo iamax niibo iboyabo iketian, jaskaaxon non yosibaon esebo konini iitai kaya aribati kopi.",cuento
2023,wampis jonibo onanwe,"moatianronki, wampis jonibaon ikon akatikanai koshonmisti itan samaxon shinaman bewaanan isinaibo benxoati jawekibo, jainoax wetsa netenkonia jonibaon iamax jawekibaon jaton koshi yokata menikanti shinanboribi. kimisha keska koshi ikatiai jaton yoiai joni ixon yokati iamax biti atipana jato jakonma akanaibo kopiti koshi shinan, jaton jati netenko jakon jawekibo nokoboti itan shinanmeran yorayabi koshi inoxon biti shinanribi ilv 2006. jaskaribira, ikon akatikanai wetsa neteorikea jishtima jonibo yokaxon jaton koshi bitiribi. wampisbaonra akai nugkui akanai jaweki rabikin iamaxon koshi yokakin wetsa neteorikea jaa jishtima jonibo, jatonki menia iki ainbobo wainkonia jawekiati yoabo waibo axon yoabo banakana jakoni xoxoax icha yoayabo ikanti kopi. jaskaribi riki, jaton axekan ikin pishtabo aribakanai, tsantsa janeya pista rawibo yatanxon texteti, nato jawekibo axon oinmakanai wetsa jonibo jato ikonbires sinabo, koshi itan tsonbi ayontima jonibo onankanon ixon, ikaxbi, ramatianronki nato jawekibo moa ayamakanai, moatian ikatikanai axebores. aidesep et al. 2000. caap 2008, wampis bakeboronki yoinabo yomerati axekanai jaton anibaon jaskaakin akaibo oinax, jakopi yomerai bokanaitian bakebo jaton papa betan bokanai, jaton anibaon axebanon ixon iwekana. nato bakebaonki akai peokin yomerakin peiya maxko yoinabopari isashokobo, ja ati kopi jatonbi pia akanai. ja pekao, moa jatonbinix yoina yomerati axekana iamax rakoshkana ikaxronki bokanai niimeran yoinabo benai jatobicho. jain jakanainkonia niibo keyotaitianra jaton jati nete itan axebo koniniribi iitai, ayorakin petroleo betan oron teekin jaton mainko jikixon ramiakin jiwibo keyobokanaitonin icha masaribi jato shinamai. nato joniboronki yapabo yomerax, yobinbo biax itan yoinabo jawekiaki jake. jaton niiboribira moa yamatanike, jaskara ikax yoronribikanai mesko yobinbo biti. neskarabo winotainra jaton korakanin jato eseai jiwibo reratima jainoa jatibi jawekibo bikanai kopi, jainronki jake jawekiatibo, jan xoboatibo, jan raometi itan jatibi jato kennai jawekibo ixon jato yoiai. nato joniboanra ikoankanai niibo iboyaboribi jaskara kopi koirankanai, ikaxbi jatixonbishaman ayamai koiranti joi seneanti.",cuento
2023,non raoboan raometi axeno iwe," non raobora moatianbi reken jonibo jan raomepaonibo iki, ikaxbi, baritiabo winoboaitian nawabaon axekan noa tsaiketianribi nato axebo itan ja shinanboribi moa konina iki. moatian ipaoni keskama riki ramatian, akatikanai non raokanbi meskoti isinaibo raonkin, jaskara ipatanboax ramatian moa jaskarama iki nato jaweki kopibo jaskati nonraobaon raometi onanyamax, iamax, jaskati raometibo onanaxbi moa jainoashaman biti yamaketian ayamakanai jato raonkin, jainoax, nawabaon raonres raomekin, jemankobo jainoa nawabaon rao biti xobobo peokoketian. wetsa jemankobora japarike non rao benaxon biax raomekanai, ikaxbi non yosiboan noa akinti jake itanribi kirika axeai ranonbo ixon yosiboan yoiaitian wishati jake shinanbenonaketian. jarake meskoti raometibo, nekebi iamax shinanmeran itiribi, ja nekebi iti riki non rao peibo, jiwibo iamax wastebo bixon raoakax raometi. shinanmeran raometibo riki onanya, meraya iamax payanmis joni nishi paen meran xoon amax iti. nato jonin biai jatibi koshi shinanbo rao peinkoniabo jaton kaya betan yoyo ixon iamaxon wetsa neteorikea shinanbo betan niweboyabi biax ja koshiya ixon payanxon, xoon axon isinaibo benxoakai. nawaboan raobo jakonmakin xea koshiorabo ixon yorabo ramiati atipanke, ikaxbi, non raobo onanax jan raomekinra ichayora koriki potaxmabi noa benxoti atipanke isini, itan moatianbi non rekenbaon shinanbo konini iitai non kayaaribati jakon iki. jarake mesko raobo jan raometibo, nato chixo rao, kinan rao, yona rao, nonbe rao, mapon chexa ati rao, oko rao itan wetsa isinbo raonti raoboribi. jaskaribira jake mesko raobo jawen peikamea biti itan jiwi bichinkonia biti, jaskara raobo riki natobo chochawasha, waxmen, rimon, wisoxawi, wisokari, bonshish, nepax, rome, nane, isintapon, bonajene, matis ati, charanwaninrao, jiwiwaran, pionis, ronon ewa tsewerao, pisisisa, axe, menta pei, binpish pei, kasho pei, maraba, kinanrao, yonarao, bataxobi, wiso pionis, joxo pionis, barirao, manxaman kawati, ana, maxe pei, mesko wastebo, kanachiari itan wetsa raobo. nato janepakea raobo riki meskoti isini jan raometi jakon, ikaxbi onanax noa iti jake benxoti kopi. westiora yosi raonmisti onan yokatara yoiai neskati raometibo jarake isinai ixon raoaxon raobo xeati, jan poakati raobo jaribake mesko peibo kobiankax iti, jainoax jake, peibo chiikan menoax yora koin ati raoboribi, itan jan sikitiboribira jake. yoxanbaonra akai ranonbo chikishyorabo iketian rayati raobo kinanmakin jaskayamakin repokanai rome pachixon jawen jenen, jaton anibo teebo akinti kopi, neskarabora ramatian onanti jake non yosibo keyotamabi akin noa yoiai yosin.",cuento
2022,pies negros jonibo onanwe," pies negros jonibora japaokanike mexiko paro ochomatani, estados unidos maimea noakeska jonibo wetsa join yoyo ikaiboribi. boan boanai jonibo itan wai tee akasmatanibo, bufalo yoinabo namiatinin rayabores jawen nami pinoxon, bichi bixon sapato atikopi, jainxon jain oxati tipis janeya xoboaxon jan mapokanti kopiribi, jawen jinaronki akatikanai jan yomerati kanotiakin, jainxon jawen machan jan reteananti meskobo pikokankin. peiya yoinaboronki piamapaokanike, westiakin yapa yomeraibo itan rome akonbireskin banaibo janbi jakonma niwebo xoon ati. jaskara iikanainbi joxo jonibo jatoiba nokoxon kabayobo betan mesko jan reteananti jawekibo bekanketian nato jonibo janbiskana iki 1730 baritianin. japekao 1900 inontian toponkana ika iki 25,000 nato jonibo, ikenbi, mesko isinbo, pitin iti itan reteananti jaweki peokoxon 6,000 joni retekin keyoa iki. ramakamanbironki jake nato jonibo ikaxbi moa ichamacha, jaton esebo itan axebo aparikanai chibankin, jainoax jaton mai jain jaa moa animaboribi. bufalo bichi bixonronki jakonshamankin barin choshimaxon ainbobo menikatikanai jabaon mesko saweti chopa, sapato itan jain oxakanai xobo jan rakotibo atin meninbo iketian, ja oxati xoboki ikatiai kimisha mitoro jawen keya jainoax chosko jawen naxba jiwibo chankanxon jain oxatibiribi akana. jaton ainbobaon teeribi ikatiai bakebo koiranti, mesko rao jiwibo banaxon koiranti, itan jatixonbiribi jiwibo koiranpaokanike jameran mesko koshi shinanboya niwebo jaa shinanxon keyonaketian. jatian benbobaon tee ikatiai mesko jan reteananti jaweki ati, yoina namiati, jaton chopabo metsaakin keneati itan jaton oxati xobo sikatibiribi.",cuento
2023,raroshaman yapabo,"raroshaman yapabo paron itan ianman yapabo betashi, betashiai oin ointi riki nokon keen. joxo manxanmanra moara yomerati netebo nokoke ixon noa onamai.",cuento
2023,yapabo,"yapabo choronrai, yapabora choronai, choronrai, jenenkora choronai; shakonrai, jaton jinara shakonai. maxkora yoyo ikai, maxkora yoyo ikai, jonebanon itan pikoyamai rikankora ea pakenake, jonebanon itan pikoyamai rikankora ea pakenake.",cuento
2023,ashaninka jonibo,"ashaninka jonibora, maxkotianbi pian yomerai axekanai. jaton anibo oinaxra pia itan kanotibo ati axekanai, jaskarabo anoxonra akai jaton wanin taxo bikin. jatian ja rebobo nexanoxonra akanai, shiari risbi bikin. nato jawekibora wetsatianbires ayamakanai jara akanai oxe neteshaman iketian, jatian bake itan bakeranonbo yomerati onanbo ikai.",cuento
2023,xeki banati,"xeki banati carlosnin anibo riki awajun jonibo jabo iki region amazonas ikainko jakana. jaton xeki banamabira, oxepari oinkanai. jainxonra, chachitinin mai kiniakanai jain xeki bero napoti kopi, kimisha berobo kinimeran napokanai.",cuento
2023,raonmetibo,"tikuna jonibaonra akai jatianbi joni isinaitian raonkin. jawe isinyarin ixon onanxon akanai rao akin wetsa jawekibaonribi raonkanai peinbichoma. ja raonaibo iki ainbo itan benbo rao ati onanbo wetsanbiresma, ikaxbi jake isin ishton raontikomabo jatian oni xeaxon bewakan raonkanai.",cuento
2023,xeki biti,"carlosnin rarebo riki yagua jonibo, jabaona iki atsa kikin jakonyora yoa. yagua jonibora atsa wainkonia bii kai, neskati yoyo ikai atsa tita jawe min bakebora en jeneyamai winitima kopi jaskaribi en atsa yoa aka kaiti kop",cuento
2023,tikuna jonibaon mapo akai,"tikuna jonibaonra jan jaweki ati shinantaanan mapo akai, ja iki jatonabiribi iti jan jaweki ati shinan. nato jaweki janshamanbiri akanai riki mapo, jara akanai mei betan meskoxon meinkin jaskatax koshi inon ixon. mapo biira westiora jonibicho kati jake jaskaayamabira mapo jakomaatai. nato mapo ati teera akanai ainbobaon, jatian akanaitian jaton yoxanbo mapo ati onanbaon oinxon jato amai. jabaon mapo akanai oxe minkoketian. mapo akin akanai ani chomo jan atsaxeati itan paiyawaro ati. jatian aniorama chomobo iki jan onpax yasantibiribi, jainoax jaribake kencha jan pitibo ati, kenti jan yoa ati jainoax kenpo jan xeati.",cuento
2023,mishkitinin yomerati,"mishkiti ja wisha pikoa chonon kate mishkiti riki jan paronko, ian, taenko itanribi taxbain yomerati. ja riki wirishshoko aranpiri kenshoxon kowekitaanan risbiki iamaxon naironki nexaxon tawan iamaxon taxo wirishan nexa. ja mishkitiain riki namishoko wemeti itan jarake ani iamax beshe miskitibo. mishkii kamatianbi riki bimi iamaxon nami pakexbo tsinkiti. moxobaton mishkinoxonra tonkon atiribi non ati jake. ja tonkon atira moxobaton mishkitiain maxkati yamake. paronko, xateain iamaxon iain mishkikinra ani mishkitinin ati iki bawin, amakiri itanribi joxo bawinbo non biti kopi. ani mishkitibo riki jan ani yapabo mishkiti. maxko mishkitibo riki jan maxko ian itan taxbain bimi manainko jiwi bimibo jan mishkiti tantoyapa, sipan jainxon picha binoxon. neskara mishkitibo riki jan anima yapabo mishkiti. bakebaonra, jaton papabo betan yomerai kaxon maxko mishkitinin mishkikanai.",educacion
2023,ashaninka jonibaon yomerai,"ashaninka jonibaon yomerai ashaninka jonibaonra meskoakinbo yomerakanai, neskarabaon pian, mishkitinin, nasan itan rikan. yomerai kamabira, nato jonibaon waste nakaxon jaton mekenbo, piabo, mishkitibo itan rikabo xoon akanai jaskaaxon icha yapa yomerankati kopi. ashaninka jonibaonara kikin jakon iki icha yapa yomerati jaton anibo itan rarebo betan tsinkixon akinanankin jawekiati kopi. yapabo riki jaton rarebobaon jawekiatiboribi jaabaon jaton yora koshiai iti kop",educacion
2023,banati peokoni,"banati peokoni jenen ewa pekao shipibokonibo jonibo jawe jawekiatioma baneta iki. wetsa nete yamekirishaman, ainbonin westiora isa mashinko noyai oina iki. ja ainbora ika iki neskati mia joni ipain min ea wai axonon iki, jainxon shinanbeirana iki. moa yantanpake, jawen xobonko westiora bake ranon joa iki, jan yoia iki eara min xobon joke mia keenai jaweki bexoni akin. nokon witax witsan awe jatianra mia keenai berobo manai. witsan aka paketa iki mesko berobo, xeki, tama, atsa taxo, paranta itan wetsaboribi. ainbonin aka iki bero manaibo bikin, jaskaxon jawen jemankonia rareboribi menia iki. jaskara winonitianbi, jonibo axea iki wainko yoabo banati jaskaxon jaton rarebo betan jawekiati kopi.",educacion
2023,shawi jonibaon banai,"ea riki pike shawi joni. mato yoibano nokon rarebora bananox basichapari benxokakanai. banamatianbira nokon papan jonibo jato minka ati chaniai jaskaaxon banakinkanti kopi. banati netera, nokon papan yamekirishaman noa jishteain noa paronko nashiti kopi jaskaxon kumpanaman koshi biti kopi. nokon titanra atsaxeati pae toai jaskaxon noa akinaibo rarebo manati kopi. jainoax, wetsa titabo betan, minka akaibaon piti yoa akai. jaskarabo akanaikaman, noabiribi tsiniai, ikaxbi ja banakanaitian non pataxyamai. banakana pekao, jatixonbi piai itan atsaxeati toroti yakaxon xeakanai, yoyo ianan raroshamanbo",educacion
2023,pexewa,"nato pexewa riki shipibokonibaon aka jainxonbiribi mesko mapo, yoman itan waxmwn yoman timatibo akanti kopi. jainxonra, titan jawen bakebo axeai mesko tee atibo. xoboshoko anoxonra, jatibi rarebo itan wetsa ochoma ika rarebo minkan bokanai jaskaaxon ishton keyoti kopi. shipibokonibaonara kikin jakon iki neskara pexewaya iti, jainxon onan shinanbo itan jaweki ati esebo bake ainbobo axeati kopi, moa yoxanxon jaton bake ainbobiribi axeati kopi jaskara ixon anibotankanaibo jato axeati iamax onamati jaskatax non esebo itan non onan shinanbo keyotima kopi.",educacion
2023,ashaninka xobo,"ashaninka jonibaona riki westiora xobo, jema akin shinankanai, jainoax koiramekanai itan jain rarebo jaton kaibobo itan wetsa jonibo betan tsinkikanai kopi. ashaninkabaonra, jaton xobonxon yoa akanai, meskobo chokakin, xeki xemekanai, jatibi xobo mayakin matsokanai, atsaxeati akanai itan jain tantikanai. jatibi jain ja rarebo raroraroshamani itan tee akin seneain ikanai. wetsabo merati joketian iamax wetsaboiba merati kaxon akanai ashaninkabaon akonbireskin atsaxeati xeakin. rarebo betan tsinkitira kikin jakon iki jatikaxbi jakonax jakana kop",educacion
2023,yosi kesin tsoma ini,"wetsa neteronki, yosi kesin tsoma jawen awin betan yamekirishaman wenita iki, ayax itanribi kantsin xama niimeranoa bii kanox sintan, tasa, kawin itan pishin anoxon. nawebotibi ianatana iki, ayax itan kantsin xamabi merayama iki, jiwi tano xatekabo iketian kikini onisa iki. yosi kesin tsoman rarebobaon, sintan, pishin, payanti, kawin itan wetsa jawekibo ayamakana iki, jawe wetsa jawekibaonmein akanti iki ayax itan kantsin peibo yamaketian jaskara iitaibi, westiora joni jabe raenapaoni nokoa iki, jatian jaan yoia iki nato jawekibo jain icha jaa, jaskatax niimeran kaxon merakana iki jaa benai ikanai jawekibo. jaskatax kikini yosi kesin tsoman rayos ika iki miskoi ayaxen raonmeekasi, ikaxbi nato jawekibo nawenkobo moa yama ika iki. jan pikoa chonon kate rarokana iki jawen rarebobaon sintan, pishin itan kawinbo moa akanai kopi.",educacion
2023,pitumarka ikainxon yoman timakanaibo,"cuzko jemankora jake westiora distrito jawen jane pitumarka. nenora benbo itan ainbobo teekanai chopa aki. jatian ja chopa akanaitonin jane riki kumbi iamax kkompi. nato kkompi riki ikonshama soi saweti chopa, viku√±a iamax alpaka rani akana, mesko jisa yomabaon soiakin keweakana. nato chopabo iki moatianbi sawenoxon apaokani, inkabaon sawepaoni chopa. pitumarkainoa chopan teetai jonibaonra akanai alpaka, llama itan oveja rani chopaakin. axon akanai mesko jiwi xaka pokotinin pokokin. jaskaribi, pitumarkainoa chopan teetai jonibaon akanai meskoakin keweakin jaton chopabo, non oinai jawekibo, netetibi jaton akai jawekibo akaikeskaakin.",educacion
2023,nomatsigenka jonibaon xeki bikanai,"nomatsigenga jonibora rabekeskati tsinkikanai xeki wainkonia bii kanoxon. ani wainko xeki bii kati iketianra minka akanai, jatian wetsa iki jaton rarebo betanres biti. rarebo betanres wainko kati iketian, papabo ja nete nokotamabi jawen bakebo betan benxokakanai. onan yosi nitan jawen rarebobo yoiai yame, nai kikin wishtin icha itan xabashaman iketian iki jakon wainko kati jatian onanti iki oi beyamai, jakopi jakon iki wainko kati. jatian oxe minkoketian, jonibaon yokatai jaton banabo anishaman itan jakonshaman xoxoti. ainbonin xeki kininko napotai, jawen ibon botima kopi. xeki riki panshin, jaribarake wetsaresibibo itipanke wiso, joshin itan rapenecha.",educacion
2023,jiwibaonra noa raonai,"westiora netera, ranin koshin jawen bake inon sina chexakati sion ikai ninkata iki, porokan chexai ika iki. jawen awin katen yoia iki kamentawen onan joni kenai akin, ranin koshi kaa iki nokoxon yoia iki nokon bake ea raonxoni kawe porokan chexaa teneyamaira sion itai. jonin yoia iki kachiokea rao en bibatano. marusa pei bixonra en rao axonai. min bake koiranwe eara basiamai, moe bixon ja chexainko rishkiwe. ranin koshi, nenora en moa rao beke, jawekeskarin min bake inon sina, nato raonra chexa jenetai. ikonrake, nokon bake ea raonxonwe. ikonrake, abanon, ninkawe inon sina nato raonra mia benxoai, minra xeati jake nexanshaman kimishakin westiora nete.",educacion
2023,yanesha jonibaon raobo,"yanesha jonibaonra raonai rapoaxon, nashimaxon, xeyoxon, tsisten koin akin, jainxon wetsakeskaxonboribi. nato raontibora akai onan jonibaon itan onan yoxanbo rao onanbaon. mesko peibora akanai rao akin, jabo iki, waste, taxobo, nishi, itan wetsaboribi, ja iki jawe isinrin ixon onanxon atibo aresbiresama. yaneshabaona iki kikin jakon mesko rao jiwibo aniaibo, jabaon raonmetaibo ikax itan wetsa isinbo bechitenaitian",educacion
2023,sekoya jonibaon mapo akai,"sekoya jonibaonra mapo akai jan jawekianoxon, natobo iki jabaon akai, mesko jawekibo chomobo, basobo, pancha kenchabo, kentibo, kenchabo. sekoya benbobo iki moaki mapo biti jakon iki ixon oinaibo jene tsosinaitian, jainoapacho bikanainko kaxon mapo bii kati kopi. sekoya ainbobo iki ja mapo akaibo, akin mapo meiya meinkanai, mapo akabo toetima kopi. menianani, akinanani ikanai jaton tee atinko. ainbobo iki ja mapo biaibo jatian benbobaon jato akinresai. sekoya benbobo itan ainbobo iki chopa timaibo itan xewaibo. ja tee akin jatixonbi jaton anibo betan akanai. jatian jaton onan yosibaon akai jaskaxon shiari risbiati jato axeakin. shiari nishi biikanai shiari jiwi raxoxon, jiwin chakakanai maiki jishteainkeskaakin, jaskaakin chakaa ja xakainoax yoman keskashokobo pikotai, jaakaya akanai shiari risbiakin. sekoya jonibaon neskara teebo akanai jan jawekibo boti kopi. jan aka rikardo chota makanil",educacion
2023,kashi betan awai ini,"moatian, jonibenatianronki jatibi,jawekibo joni ikatikanai, noakeskaribi.,mesko teebo aki jakanaboribi,jaskara ixonronki, paotati moxanki,anike awaibetan kashi jaweki menikin,,maroxonon ixon. ,menia kabekonike paro reboki,marokasi.,pichika nete inatibi reokokana iki,,reokoxon jatibi jaweki marotibo jenenko,bomakana iki.,jaskataxki jobekonriba iki jawen ibo,keshani. nokoxonki yoibekona iki, noara min jawekinin ochake, jatibira,reokoxon jenemeran non bomake akin.,jaskaakana ibon yoia iki, kamentankanwe ea nemanxoni, maton,biamakera en mato jaweabirai akin.,jatianki kabekonriba iki jaweki nemani.,nemankinbi jawebi biamakana iki. ,kashin awai yoia iki,nemankinbira jawebi non biamai, eara,jonetai, yameresa ea pikotai jaweki ibon,meranaketian akin.,jatianki awaibichoshoko inike jaweki nemani,jeneyamai, paotati moxaki raketi.,jakopironki awainin noyakin jene wish,abainai paotati moxan jaweki nemankin.,jatian kashibiribi jaskatax joneni ikax,ramakamanbi yameres pikotai.",Cuento
2023,kashi betan awai ini,"awitia paro kexa,,shambo,jemankoronki ja,ikatiai kate janeya,ainbo jawen bake,rabeya rate itan,tsoma. baritiatibiki,akatiai santira,banakin jawen,bakebobetan. ,westiora neteronki,kate ka iki jawen,wainko santira,banayantanxon,moa tsekati,jakonrin ixon oini,,nokotax bakebo,ratekana iki santira,makankeska,tipiakebaina oinax.,katen jato yoiya,iki jawekeskaxon,santira joshina,onantirin ixon,ikaxbi, rate betan,tsoman jakoankin,ninkayama iki,,choronkin santira,mawini iki tsinikin.,jaton titan yoia iki,westiora simana,pekaora moa,tsekati jakon ikai,,jaa kamanra,tsoman jawen,yosi paranta wai,orokinai itan raten,jawen yoxan,mapo akinai jawen,peotainxon.,westiora simana,pekao kabekonai rate,betan tsoma, santira,kokonoxon tsekai,,kakin bokana iki jaton,tasa jan santira papiti.,wainko nokoxon,jaskashamanxon,santira joshin katoti,onayamakana iki.,jaskatax xobon,jobekona iki jaweoma,onisbekonax, moa,bain jokin jaton yoxan,kaisi bechikana iki.,jaskaxon yoikana,iki jaton yoxan,kaisi santira joshin,onayamakana.,kaisinin jato boa,iki santira katoti.,oinkanwe santira,noi ranshinbo,riki moa joshin.,jaskaxon akana,iki oinbokin,,santira tseka,tsekabainkana,iki jaton tasakan,papixon beti,senenres.,raten,ishtokawanxon,oina iki westiora,santira maxkoshoko,rakatina ikaxbi moa,barin toea, jaa,ointana rate sai ika,iki tsoma oinwe,nato santira jawen,napo joshinshaman,maxe jisa.,,rate betan,tsomaronki,yantanshoko,nokota iki. jaton,tita masa shinama,iki, jainxon yoiya,iki jato winota,jaweki, jakiribira,noa jaskayamai,min joira non,ninkaxonai akin,akana iki jaton tita.,jaton rarebo,kenakana iki santira,kokoi bekanti. titan,santira kaxkeamabi,raten betixon akai,maxe, maxe akin,kaxkea joshin iti,kopi.,jaskaxon kaxkea,oina ika iki,joshishaman itan,bata.,jaskara oinax,jawen rarebobo,rateta iki.,wetsa jonibo,keshankana,iki santira,kaxkenoxon,maxe,maxe ati,joshinshaman,iti kopi. ",Cuento
2023,nato netemea jiriabaon tita,"nato riki sanken bita, westiora bake raya,,yokamis itan tsinikas, jawen keen riki,penpebo chibanti, isabo itan jatibi nato netemea,noyai jawekibo.,jara, jake jawen yosibobetan, anibobetan,itan jawen wetsabobetan.,westiora neteronki, sanken bita pikota iki,shoko chankati jawen yosibetan, kakinronki,oina iki westiora yankon penpen metsashoko.,ja chibani ishtoa iki jaweboki jamatai ixon,oinaxmabi, jamata iki joabo,,botonshokobo, jimabo, xenabo itan jatibi,maxko jiriashokobo pastonko jaabo.,jawen yosi, ja jaskatai oinxon yoiya iki,sanken bita, neri jowe moa tanti, ja penpenbo,teayamawe ibakanon jain jakonax noyanoyai.,sanken bita, jaskaakin yoiya kax yakata,iki jawen yosi patax itan... moa jain oxaa,baneta iki.,jaweti sere winota pekao sanken bita,jishtenax winia iki.,jaweki mia winota bake, jawe kopiki,mia winiai, akin yokata iki yosin.,ainbo pein ewaya... itan wetsabo joa,itan isakeska mapoyabaonra ea katexon,yoikanke jaboronki iki non niikan itan nato,netemea jiriabaon tita.,ikonshaman onsara ike yosi,,eara yoikanke penpenbo, nia,jiwishokobo, yoinabo en jato,jakonmakin akaronki jabo,keyokanai, akin.,yosi kopin, jawen mapo xoananbi,akai neskaakin yoikin ja ainbobo min,namatabaonra, mia yoikaswanke min jato,jakonmatima itan jatibi mia kateaketana,jiria jawekibo noixon koiranti.,non mai ibonra mia yoiyai,jatibi nato netemea jiria,jawekibobetan jakonax jati.,yosi, eara keenyamai penpenbo,keyotinin, joaboribi keyoti yamake,,yoinaboribi, non niiboribi ... ixon,yoiya iki ratekainxon sanken,bitan.,jaskara iketian, koirankanwe,akin yoiya iki yosin,jakonshokoakin.,sanken bitan jato yoiya iki enra,oinai, koiranai jakonmayamakin,jatibi nato netemea jiria jawekibo,nato non tita mainko ikanabo.,ja maxkoshokobobi akin yoiyai,iki sanken bitan.,jara kikin jakon iki ixon yoiya,iki yosin.,jato rabebi jain banekana iki,isabo keotai ninkati.",Cuento
2023,paiko rao,"makaya jemankora jake onan ainbo,kabi. ja ainbo riki mesko rao jiwi,itan xoxo niashokobo banaya. isinai,jonibo jan raonti banaabo.,ja jemankoribira jake meni,,westiora bake yoitima itan tsinikas,,wetsatianbo yoikanabi shinanbenoxon,mechokixomabi jawekiai.,westiora neteronki, pirotanin tsinitsiniwanar,joa iki xobonko jawekiai.,moaki mia mechokita, akin yokata iki,jawen titan.,meni chiarextiki mesoikitanan yoia iki eara,moa ike, nokon mekenra kerasma iki.,jawen yapa kobin pikin keyotananbi.,meni poro iki peokota iki.,jawen tita rateta iki jain raonmeti,xobo jato ochoma yamaketian.,tita onan ainbo kabi benano bokanwe,,jara paro kexabi jake; ika iki menin,papa. meni moa nitibobi atipanyama iki,chexakati, jawen papanres papianan,boa iki. ,onan ainbo kabin xobonko,nokokanketian, jatokiranxon meni,ointanan naxeyoxon jato yoia iki,eapari manakanwe, akin.,kabi kachio ka iki jawen rao banabo,shinan, kaxon benaa iki paiko,tsekamatianbi jan yoia iki enra mia,biai, poro ikai bake benxoaxonti, ea,benxoaxonwe moa masa tenetima kopi,jaskaakin yoixon peibo tsekaxon boa iki.,xobon nokoxon peibo kobianxon,nexanshaman xeamaa iki. amaa,basimabi meni poiti kini shinan kaa,iki. jaskatax meni tantipaketa iki,jawen porokan chexa.,jaskaxon onan ainbo kabin jawen,tita yoiya iki, menira noina iki jakopira,porokan chexake. ikaxbi ja koshi rao,paiko peinra noin potamake.,onan ainbo kabin meni shinama iki,,mechokixomabi pitima, pinoxonpari,mechokiti jakiribi isintima kopi. menin,irake aka iki kabi, yoiya iki enra,mechokixon piai.,meni itan jawen rarebonin onankana iki,rao jiwibo kikin koshi isini jan raometibo,,jaskaxon wetsa rarebobo itan jato patax,ja jonibo jato onanmakana iki.,jaskaxon menin onana iki,mechokixon jawekiati, janra onanke,rao jiwibaon benxoti iki ikaxbi meni,koirameta iki jakiribi poro jakonma,chexakan inaketian.",Cuento
2021,ewe yura e weruwi,"ewe bapu weruwi,iska iskai iki,,ewe pu√±a weruaki,iska iskai iki,,ewe chika weruwi,,iska iskai iki,,ewe taeju weruwi,iska iskai iki,,ewe yuraju weruwi,iska iskai iki.",Cancion
2021,uwi inu,"uwi inu uwi inu,pakenu tuwis tuwis,iyana,,uwi inu uwi inu,peiyana wakeshtaju,wanaikadi,,uwi inu uwi inu yapa,wakeshta wawe,tupitakadi.",Cancion
2021,da ewe,"da ewe burru, da ewe,burru pae bei awe bapu,,na kurabistu waxuwa,baitiniwakeshta wisti wisu.,da ewe burru, da ewe,burru pae bei awe rechuku,,na kurabistu ina waka,pista juruya.,da ewe burru da ewe,burru awe uwitini pae wai,na kurabistu ina kachawi,rau.,",Cancion
2021,yapawakeshta,"wisti, rawe, tres,yapawakeshta,,kuatro, kinko, seis,,yapawakeshta,,siete,,ocho, nueve,,yapawakeshta.,ana wisti na diez.",Cancion
2021,da ee,"da eeju wekadi,,da eeju jukadi,da eeju,kerexkuiju keyo.",Cancion
2021,da ipukerex,"da ipukerex ika,wakamera, na bakex,bawa kiddimera weyas,weyas, ayana atu puti,ikaju idibayana bawa,,namari weyas weyas,ayana atu tede ikaju,wakamera.,",Cancion
2021,yapawakeshtaju,"da yapawakeshtaju,juwasai wakamera,,i√±ama naskata,axkapa ikaju,sharakuiju, ma uwi,,pakeaidu ichutiri,ikadi idibayana,wiki wiki akadi,atu tedeju ikaju,,yapawakeshtaju.",Cancion
2021,xidishara,"tsekei xidi na,pedati,,tsekei xidi na,pedati,,duku chaxata,naskata xada,bebaxi.",Cancion
2021,wawa dadashta,"wawaju yuyakadi,xikijuari,wawakeshta,,wawe pikadi xikiju,naskata dedaju,wawa, wakeshtaju,wanaikadi,iwijuaduwax",Cancion
2021,takarawakeshta,"na ewe puchitu,buntish asharapai,pike xiki naskata xeda,mishit, a ma batsi beki,yuwi.",Cancion
