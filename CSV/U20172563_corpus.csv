Year,Title,Body,Category
1979,YOASHICO INCA,"Ja rekena Inkan jane ronki ipaonike, Yoáshiko Inka, Ja ronki ipaonike ikonbires yoashi. Jawéki yokákana ronki ipaonike ikonbiressiki jatoki yoashii. Jaskara iken ronki apaokanike 'Yoáshiko Inka', akin. Ja Yoáshiko Inkan ronki jato ikina ipaoni- ke xetebo jonibo. Ja Inka ronki ipaonike wain teetai joni; jatíbi jawéki banáya:  ato xeki, atsa, paranta, xawi, kari, poa, kankan; jatíbi jawéki banai joni. Jaskarabiribi ronki ipaonike jawen tee. Jainoaxki ipaonike, jatíbi yobin banayaribi: nato kaimito, naranxa, xenan, bimpish, rima, rimon, tapíriba, xawen- meyari, isonxoma, tansharina; ja jawékibo banai ronki ipaonike. Jainxonribiki jatíbi yoinnabo ináya Inka ronki ikátiai: nato waka, kabáyo, karaniro, chibo, kochi, ochíti, atapa, nonon, korokoro; ja jawékibo ináya ronki ikátiai, ja Yoáshiko Inka. Jatianki jatíbi jawékiati jawéqkiboki iká- tiai jaibabicho. Jatian ronki apaokaníke, jawen xetebo jonibaonki jawékiati yokákin. Ja jawékiati yokána ronki ipaonike, jatokiki ikonbiressi yoashii. Wetsatianki menikinbi jato ichátamashoko menii; ichaxon jawékiati senenma. Ikaxbi ronki ipaonike nato paranta, atsabo jato menia ixton keyóyamai; basiboki pikátikanai. Iiti ronki ikana iki, jawékiati yoká yokabichoi moa jatsani. Jaskataxki yoyo ikana iki: —Rama nonbiribi bananohon atsa taxo yokáti riki -ikí ikana iki. Jaskáxon yokákana iki; atsa taxo, paranta tako, poa, xeke, kankan, jaaboki yokákana iki. Yokákanaki jato menia iki, atsa taxo raras axon; ja xoxoti yama. Paranta takoki yokákana jato menia iki boxteanan. Jatian xekibiribi jato menia iki, tobanhanan. Jainxon poaribi kaxkepakexon jato menia iki. Ikonbiressiki jatoki yoashia iki. Jatian moa jonibo yoyo ikana iki: —Jakonma riki non Inka, yoashi riki; rama reteti riki -ikí ikana iki. Jaskataxki jatíbiain yoyo iki senenkana iki. Ja yoyo iki senenxon, moa tsinkíxon retekana iki, ja Yoáshiko Inka. Ja retekanketian, jatíbi yoina noyai jawékibo beá iki; jaskara ninkatax; qawen jimin, tawin, takan, poko; jabaon keeni bekana iki; jatíbi yoinabo.  Rekempari joá iki jori; ja pekáo joá iki, xane betan xawan. Joxon, ja kimisha yoinanin potea iki, ja Inka mawá rakata. Jaskáaxon, jorin jawen tawi tsekaa iki. Tsekaxon mokoa iki, jatoki yoashikin. Jatian xanen oinna iki, ja jorin tokona. Mokoketian kanwanxon, xanen jori tantash aka iki. Ja tantash aka jorin michoketian, kaxon biax jatíobi yora raskita iki, ja tawin, Jatian xane raski- taitian jori ishokoa iki, ja tawin raskiti; ikíbi ja maxkáyonressa iki, moa xanen keyoa iketian, Jainoax xawan joríbaa iki; joax jawen jiminbiribi jatiobi raskíshokoa iki. Jatian moa senenkanketianki nawashian joá iki; joash yoyo itoshia iki: =Chini bakebaon, nawashian aanompari nawashianbanon -ikí iká iki. Jaskatax ja Inkan xenin sikita iki. Jainoax poinkosko joríbaa iki; joax yoyo ishokoa iki: -Chiní bakebaon poinkosko aanntipari, nawan poin koskíbanon -ikí iká iki; jaskataanan iká iki. Ja chinitainbi xete joshokoa iki. Joax yoyo ishokoa iki: -—Chiní bakebaon xete aanompari, xete ibánon, -ikaxki iká iki, jawen wianreski raskiti. Jaskataxki ja xete baneta iki. Jaskatax ja jonibo janbiskana iki. Jaskarainxon jaton Inka ochóakana iki. Moa Yoáshiko Inka retekana pekáoki baneta iki, jawen awin, jawen bake ainbo betan jawen bake benbo, jainoax jaton iná ainbo; jatíbichoreski banékana iki.",cuento
1979,YOASHICO INCAN JATO JASCARA APAONI,"Ikonbires jakonma ronki ipaonike Yoáshiko Inka, jatíbi jato jakonma jakonmai jaa.. Jawen .yobin akanaitian jaton bakebo yoinaai ronki ipaonike. Yobin akanaankana jato shinoai. henan, kaimito, bimpish, jabo, bakebaon akaitian ronki jato akátia neskáakin: —xinoyaxonbi wasanra nokon xenan betan kaimito keyoai ~akin ronki jato sai apaonike. Jaskia ronki ipaonike, bakeboki wasabaini boí. raxki raxki ibaini, moa wasaax. Jaskáxon ronki jaton bakeboki ja Yoashiko Inkanki jato yoina akampaonike, jakonma shinanya ixon. Jato betan iketianki akitikanai jawen jonibaonki atsa yokíkin: -Min atsa akasira noa joke, papá -akinki yoképaokanike. Jatian jato yoikatitai: —Atankanwen, bakebá; icha riki atsa ~akin. Jatian boxon oinkanaki, atsa banátiibi bona icha. Jatibi tekamis jawékibo; atsa atikoma.  Jatian boríbakana iki; boxon paranta yokáribikana iki: -Parantaninra noa keenai papá, nonra atsa ayamake, bona ichayora iketian  -akin akana iki. Jatian jato yoia iki: -Jakon ikenbira  maton ayamake -akin jato aká iki. Jatian jato  yoia iki: -Bitankanwen paranta bakebó, icha  riki wainko paranta -akinki jato aká iki.  Jaskáa boxon oinkanaki iká iki, paranta  peitiibi bina icha, pani panitinressa. Jatian  wetsa nia binaoma oinxon joninki reraa iki.  Caax poxóketian, kawanxon textekasaitian  joni binan keyoa iki. Keyoa paranta bitikoma  iká iki. Jaskara iketianki jakiribi boríba-  kana iki. Boxon kankan yokáribikana iki: -Cankan- bichoressa noa keenai papá -akin akana iki. Jatian jato yoia iki: —Bitankanwen bake-  bó, icha riki kankan —akin jato aká iki. Jato  jaskáa bokana iki, kankan bií. Boxon oinkana-  ki iká iki, kankantiibi shanó teyakaabo, jatíbi  meskó ronobo; kankan bitikoma. Jatian jonibo  boríbakana iki, jawebioma jaton xobon. Jatíbi  jawéki yokákanabi meniamakin jato jaskáareska-  titai; kikinbires yoashi ixon. Jatianribi ronki ipaonike jonibo chiioma.  Jawéki retexon ronki akátikanai, barin rakan-  xonres pikin. Jatian ronki ja Inkabichoreski  chiía ipaonike. Ja chiikankaya ronki ikonbi-  ressiki keenkatikanai, jatíbi jawéki waaxon  pikasi. Jaskáaxonki jakiribi yokákanike;  jabiki jato meniamapaonike. Jato meniamaa  jonibaon shinana iki: —Jawekeskáaxonmein non  chií bitiki —ixon. Jaskáaxon beskon kenaxon  yoikana iki: —Inkaibakea noa chií bixontan-  wen beskonmá —akin akana iki. Jaskáakanaki,  beskon kaa iki, jawen iboiba. Caxon jisáki iká iki, jawen ibo yama; moa jawen wainko kaa. Jatian kanwanxon beskonman chií natexihaa iki. Ja natéxkenbiki jawen ibo joá iki. Joaitian oinnax jayá noyakaina iki. Noyakainaitian bikaskin, jawen ibon chibampatanboabi, jayá noyakainkin potabaina iki. Jatian ronki besko- man xetaki nenké ikátiai. Jatian ja chiikanki, jawen xeta nenké ikenbi keyonaana iki, menokin. Moa jawen xeta keyotainbiki, koman tanon ja chií rakana iki. Jaskataxki, ja koman tano keteta iki. Ketetaxki, menotax maan- ketianki jatíbi jonin biá iki. Jatian jatíbi joni moa chiía iká iki. Ja chiikan menoa keyóni ikaxxonkiki beskoman xeta nenkémashoko, xeménooni ikax.",cuento
1979,YOASHICO INCA BETAN JAHUEN RAYOS INÍ,"Ja Yoáxiko Inka ronki rayossha ipaonike. Ja jawen rayos ronki, apaonike jakonmakinbo. Wetsa netenki aká iki, jawen rayoski wai menoti raankin: —Wai menotanwen rayosé. Menokin naponshamanxon peotanwen —akinki aká iki, jawen rayos. Jaskáa kaa iki, jawen rayos. Cakin, boá iki rabé xopan. Ja kaaitianribi oinaxki, ja Yoáshiko Inka kaa iki, jawen rayos pekáobi. Caxonki, ja Yoáshiko Inkanki, ja wai topoki chiikan menoaketana iki; jawen rayos chii chitemanoxon. Jaskáai oinaxki, jawen rayos jabata iki. Caax joneta iki, Jabati kakin rabé xopanbi wai napo potabaina iki. Ja xopanki menoti iká iki, “chen tóh' iki. Jaskatai ninkataxki iká iki, ja Yoáshiko Inkaki: -Jisé, jawen pokobo toshíke -iki, Jainoaxki wetsa xopan iríbaa iki, 'chen tóh' iki. Jaskataitianki Inka yoyo iríbaa iki: —Jisé, jawen mapo ike iki -iká iki; jawen rayossa ibirai ikax.  Jaskatai ninkatahki, jawen rayos moa kaa iki japari xobon nokoti. Ja kaa pekaoki, ja Inka chiní nokota iki. Caxon jawen rayos yokata iki: —¿Moaki min aká wai menokin, rayosé? -akin aká iki. Jatian yoia iki: -Enra moa ake -akinki aká iki. Jatian ja Yoáshiko Inka yoyo iká iki: —Jawekeskataxki joá -ikí iká iki, jawen rayos yoii. Jaskáaxon ronki, ja Yoáshiko Inkanki jawen rayos menokeannike; paranxon raanxon.",cuento
1979,JASCATAX MANXANTEO BETAN ABOBO JONINI,"askara jakonma shinanya ixon ronki aká  iki, jawen rayoski jakiribi axanti raankin:  —Non jayáxon tee anompari axantanwen, rayosé.   Nokon sontárobora en mia raanxonai, jatoyaxon  min axanxon yapa biti —akinki aká iki jawen  rayos. Jainxon jato yoiribia iki: —Bokanwen  ea chiní kabánon; empari piaabanon jayá kati  —akinki aká iki, jawen rayos betan jawen  sontárobo. Jaskáa bokana iki. Boxonki akana iki,  axankin. Jatian Yoáshiko Inkaki chiní kaa  iki, jato benaboi. Cakin ninkataki iká iki,  jawen rayoski axani: —San Peáro, San Peáro,  San Peáro —iiti. Joshin payon teoya, jawen  sontárobo napo nenitax. Jatian jato ointaanan-   ki, ja Yoáshiko Inka chitíkaina iki. Chití-  kainxon, jawen piabo naman potaa chori irita  iki. Jainxonki jato saí aká iki: —¡Aboyaxon-  bira manxanteon yapa keyoaí! —akinki jato saí aká iki. Jato jaskáaki, jatianbi ja sontá-   robo iwanaxbi, abobaini boí, niii ionbaina  iki. Jatian jawen rayosbiribiki iká iki,  manxanteo baneti. Jaskataxki iká iki, ka-  keantan, kakeantanaxki noyakaini; jato napo  nenita iwanaxbi. Jato jaskáabainiki, ja  Yoáshiko Inkaki moa jawen xobon kaa iki. Jatianki jawen bake xontakoki (ja man-  xanteoaton awin) iká iki, jema napoki raká  rakati. Jain rakáxonki, ja xontakonin oina  iki, abobo mayatai napo manxanteo mayá mayatai.  Jatian ja bake ainbaonki onana iki. Onanxon,  jawen papa yokata iki: —¿Minka nokon bene  jawekeskaaribaatain papá? —akinki aká iki.  Jaskáabi, jawen papan jawebi yoiamaa iki. Jatian ainbaon moa onana iki. Jaskara onanaxki, ikonbiressiki ja xontako winia iki, jawen benen moa potaa. Jaskáaxon ronki Yoáshiko Inkanki, jawen rayos axanti raanxon manxanteoanike. Jatian jawen sontároboki aboaa iki. Jaskatax iní ronkiki nato maxanteo betan abobo.",cuento
1979,INCA BAQUE MIINCANI BETAN JENEN EHUANI,"Moa Yoáshiko Inka reteax iiti chonka baritia pekáo wetsa joni kaa iki axani. Caxon jonin axanabi paenyamaa iki. Jatian moa iamaitian jakiribi joá iki, jawen xobon. Iiwanax jakiribi karíbaa iki, ja axanwana oinni. Caxon oinnaki iká iki maxkoshoko joni, montaria anítamashokotoninki, ja axana paenaitian tsaka tsakabei joi. Jatian jonin yokata iki: -¿Tsonki mia yoia ja axan biti? —akin aká iki. Jaskáa, ja baken yoia iki: —Nokon papanra ea raanke -akin aká iki, ja baken. Jatian jonin ikonhayamakin kawaanan yatanxon mano meran niaa iki, ja bake. Jatian jawen montaria manish meran niaa iki. Jawen piabo jainribi akanaana iki. Jaskáabaini jakiribi joni kaa iki, jawen xobon. (Ja bake iká iki, wetsa Inkan bake; Yoáshiko Inkanama.) Ja kaa pekáo, wetsa joni joá iki, ja axana oinni. Caxon ninkataki iká iki ja bake wini winii; maxkoshoko bake keskaki, 'ean, ean, ean' iiti. Jain nixonqki jonin ninkataki iká iki mano meranoax. Jatian jonin kawanxon ja mano chichokea tsekaa iki, ja bake. Ja bake iká iki, Inka bake.  Jatian ja baken joni yoia iki: —Ramara  nokon papan jato kastíkanai. Nenoax kimisha  nete senenketianra oi kikin kextó paketai;  jatianra jenen ewa beai. Ja beaitianra yamekan  ewaribiai. Jaskatai oinnax nane nenkéshaman  itan bimia oinnax jain neenonxiwe, min bake,  min awin jatí; jain mato kishpinnon —akin ja  joni aká iki. Jaskáabaini moa kaa iki, jawen  papaiba. Cakin, joni piti menibaina iki.  Jatian moa joni kaa iki, jawen xobonko. Moa kimisha nete senenketianki oi kexto  paketa iki; rabé chonka nete, rabé chonka  yaméribi, oi maana iki. Jatian jonin jato yoia  iki: —Ramara jenen ewai; moara oi kexto  pakéke —akin jato aká iki. Jato jaskáabi,  joni janson yoinkana iki. Janson yoinxon ani xeati akana iki. Ja xeatiaax paeni iikanai-  tian jenen ewa beá iki. Ja beaitianribi yame-  kan ewaa iki. Jaskataitian ja jonibiribi  jawen bake, jawen awin jatí nane nenkésha-  mantonin neeta iki. Jaskataxki ja mashá iki torotabo, moa  jenen jato keyoa nena banékana iki. Ja  paennax maitaibo, nepaxtakinike. Ja nanen  neeta kimisha jonibiribiki jainbi íkana iki,  jene tsosinai kaman. Jatianki moa yaméribi iká  iki. Iitiki ja kimisha jonibi pikassa iki.  Pikaskin nane joshin bixon kokokana iki.  Jakiribi nane bimi biríbaa iki, ja jonin.  Bixon kokokana iki. Jatian xeakasa iki, ja  kimisha jonibi. Jatian yamé meranbi nane joshin  meekinki, chomoshokotonin xeati yatana iki.  Jatian ja xeakana iki. Jatian pikaskin nane  meeribia iki; meekinki, piti kawabo, yonan,  kobin jaaboki jonin yatana iki. Jatian ja  píkana iki. Ja jawékibo ronki iká iki  Inkanbi jato axonabo. Iikaaxki moa oi nesea  iki. Jatian yaméribi moa oxnétani iká iki.  Jainxonki jonin nane bimi biá iki. Bitxonki naman potaa iki. Potaaki, manon tash irita iki, moa jene tsosina ikax. Jatianribi moa nete xabata iki. Jatian moa nete xabáketian jonin jawen awin betan jawen bake yoia iki: -Moa pakénon bokanwen -akin jato aká iki. Jatian jawen bake iká iki. Cawé papá iti shinani: -Cawé papá, kawé papá, kawé, kawé, kawé; kawé kawé kawé -ikíbiki, ja bake ishton pakéyamaa iki. Jaskatax ja bake moa maekawata iki. Jatian moa jato rabébicho baneta iki. Jainxon, moa japari pakéxon jonin jawen awin kenaa iki, pakénon ixon. Jatianki ja ainbo iká iki tooyaribi. Jaskara ikaxki pakétikoma iketian, mestii jainbi senbotaxki ja ainbo jainbi nakáxnike. Jaskatax iní ronki iki ja nakax, ainbo tooya iní. Jatian jonibichoshoko baneta iki.   Jatian joni paketax kaa iki, jatíbiain  jato benai. Jatibiain benakinbi jato merayamaa  iki. Moa jenen jato keyoa mashibichores iká  iki. Westíora niíbi yama, moa jenen keyoa  ikax. Jaskáaxon jonibo jenen jato keyoa iki. Jatian joniki jatíbiain kawan kawana  iki, jato benai; jabi nin westíora jonitanibi  nokoyamaa iki. Jaskataxki moa jakiribi jorí-   baa iki. Joxon oinnaki iká iki, chomo max-  koshoko bocho xeati yakati. Jaaki, bixon  joninki xeaa iki. Ja abaini jakiribi karíbaa  iki, jato benaribii. Caxonbi jato nokoyamari-  bia iki. Jatian joríbaa iki, jainribi. Joxon  oinnaki iká iki jainribi xeati yakati. Jatian   ja jonin xearibia iki. Jaskáxon shinana iki: —Ramara en sotanai  —iki iká iki. Jaskáaxon jonin mai chinia  iki; ja meran sontameeti. Ja mai chiniax  chichó sotameeta iki, ja joni. Jain sotameexon   ninkataki iká iki, rebokiri toron iibeirani  beí. Jatian jonin pikóxon oinnaki iká iki  rabé ainbo; wetsa reyakaa, wetsa chiakaa.  Joaxki taxnábekona iki. Moa taxnáxonki, ja chiakaatonin, reyakaa  yoia iki: —Miimpari mapéxon ointanwen —akin  aká iki. Jaskáa, ja rewina ainbo kaa iki,  mapeti. Ja mapetai oinax jakiribi joni kini  meran jikiribia iki. Jatian moa mapéketian  oinnax pikóribia iki. Pikóxon jonin ja ainbo yatana iki. Ja  yatana yoia iki: —Ea yatanyamawe, oakaya riki  Inkan bake, ja min biti jawen papan raana. Eara jaton ináres iki —akin ainbaon aká iki.  Jaskáabi, jonin jeneyamaa iki. Jenenon ixon,  bonaboya ninbobo tekamaabiki jonin jeneyamaa   iki. Jainxon koitatas tekamaabiki jeneyamaaribia iki. Jeneyamaitian oinxon, ja Inkan bakenki ainbo yoia iki: —Moara mionbiribi keenkin mia bike. Eara moa kaai —akin aká iki, jawen papan iná. Jaskáataanan moa kaa iki. Jakaya biti ikenbi jonin biamaa ikonbiressi notsikainax Inkan bake jawen papaiba karíbaa iki. Ja kaa pekaoki rabé yantanki joni jabé oxaa iki. Jaskatax iiti, ainbo moa toota iki. Jatian ja toota kimisha nete senenketianki moa baken chexaa iki. Ja chexaa ainbaon jawen bene yoia iki: -Ea bakenbanon, onopari kantanwen; eapari oinyamawe -akin aká iki, jawen bene. Jatian jawen bene kaa iki. Ja káa pekáo ainbo bakena iki, benbo bakeshoko. Ja bakeki ishton ania iki. Moa aniketian, jakiribi ja ainbo toota iki. Jatian moa kimisha nete senenribiketian, moa baken chexaribia iki. Jaskáa, ainbaon jawen bene yoiribia iki: -Ea bakenbanon onopari katanwen -akin aká, jawen bene káa iki. Ja kaa pekao baqkena iká iki, ainbo bakeshoko. Ja bake basimaribi ania iki. Ja moa aniketian, jakiribi ainbo tooribia iki, Moa kimisha nete senenketian, jawen bene yoiribia iki: -Caríbatanwen onopari, ea bakenbanon -akin aká iki. Jatian jawen bene karíbaa iki. Cakinbi ja jonin shinana iki: -Jawekeskataxmein bakenai, ramara en jonéxon oinnai —ikí iká iki. Jaskáaxon, ja jonin jonésxon oinna iki, jawen awin bakenai. Ja bakenai oinnaki, pikotaxbi ja bake mawata iki. Jatian benaaketankin, ja ainbaon jawen bene meraa íki; jonéxon oinnai. Meraxon notsinhananbi yoia iki: -Jaweatinka min jonéxon ea oinnai. Ramara min bake- baon bakebo, min chiní bakebo, jaská jaskábii janonxiki, mawá mawati; min yoitima kopí -akin aká iki, jawen bene. Jaskarainoaxki mawáti pikota iki. Ramakamanbi bake pikotax itan noa jonibo mawáti jake; jaskarainoax. Jaskataxki, ja iná ainbomeax, xetebo jonibo kaita iki.",cuento
1979,SANTA ROSANCO CHESHE INCA INT,"Moatian ronki Santa Rosankoki Chexe Inka ipaonike. Ja Inka ronki ipaonike, wisotanishoko joni. Jaskara iketian ronki apaokanike 'Chexe Inka', akin. Ja Inkan ronki ikina ipaonike, shipibo jonibo. Ja ronki ipaonike, jatíbi jawéki ati onan, nato xoboati onan; jaskáaxon witá nichintibo onan. Jaskáaxon mapótiaxon, xobo mapotibo onan. Ja jawékibo onan ronki ipaonike, ja Chexe Inka. Jaribi ronki ipaonike kanótiati onan, piaati onan, yamixetaati onan, wishkontiati onan, tsatsitaxoati onan, nontiati onan, wintiati onan. Jaribi ronki ipaonike yomerati onan; jatíbi jawéki reteai, nato xawe, kabóri, sapen, wame, jabo yomerai ronki ipaonike. Jaskarabiribi ronki ipaonike jawen tee. Jaskara jawékibo ronki jato onanmapaonike, jawen shipibo jonibo; ja keskaribi, chiní bakebo jawéki ati onan inon ixon; jatíbi jawékibo jato onanmapaonike. Ja Chexe Inkan ronki icha shipibo jonibo ikina ipaonike. Moatianribi ronki jonibo ipaokanike, xeati paeati onanmabo. “ Jaskara ikenbi ronki ja Inkan jato anike xeati paeati yonokin: —Non pokobintishaman xeanon, xeatiakanwen - kinki jato aká iki, jawen jonibo. Jatian akánike xeatiakin, jaton Inkan yonoa. Moa axon Inka yoikanike: -Moara non ake xeatakin, papá -akinkin akánike. Jatian jato yoia iki: -Paeakanwen non xeanon -akin jato aká iki. Jatian onanyama - kana iki, jaskáaxon xeati paeati. Jatian onanyamakanketian, Inkan jato axeanike; jas- káakin axon paeati. Jatian akannike paeakin. . Moa xeati paeaxon yoikana iki: -Moara ike xeati paei, papá -akin akana iki. Jatian jatíbiain Inkan jato chania iki. Jato chanikin ronki anike tampóra timakin: 'tintin, tintin, tintin, tintin, tintin', akin jato chanikin, Jatian bari ipakeaitian jonibo bekana iki, tiiati aabeirani; ja Inkan xeati xeai beí. Ja beaxki ikannike mashá iki, bewai, metsá metsashamanni; ja Inkan xeati rabiananbi bewai. Ja xeati xeakin senenhaxonki jato tanti- kiinnike, kimisha nete. Ja kimisha nete tantiaxki, jonibo pikasnike. Pikaskin jaton Inka piti yokákana iki: —Papá, noara pikasai —akin akana iki. Jatian jato yoia iki: -Icha riki piti, bakebó. Neno ea iká pekaora ian iki, jainra piti icha iki -akin jato aká iki.- Jain yomeratankanwen maton pinon. Jainra nokon nonti iki, nokon pia iki, nokon tsatsitaxo iki, nokon yamixeta iki -akin jato aká iki. . Jatian jonibaon shinana iki: -Bononbokan- wen yomerai -ikí ikana iki. Jaskatax, ja jonibo bokana iki. Boxon oinkana iká iki jatíbi piti jawékibo, nato wame, xawe, kabóri, sapen, amakiri. Jatibi jawékiki, jene bexnanma jishtibires iká iki; jain jonéti yama ikax. Jatian jonibaon retea iki, rabé jawékires, xawe betan kabórires; akinbiki kikinbires icha akana iki retekin, ononma iketian. Jatian boxon yoikana iki, jaton Inka: —Moara non ake, papá, yomerakin —akin akana iki. Jatian jato yoia iki: —Akanwen mapémakin maton pinon -akin jato aká iki. Jatian jato yoia, moa akana iki mapémakin peokin. Rebonkoniapari mapémakana iki. Moa ichaakin mapémaxonbi ishton kéyoyamakana iki; nontin ichabires iká iki. Jatian jonibo yoyo iká iki: -Jawekeskatika non mapémaabi keyóyamai -ikí ikana iki. Jatian westíora joni kaa iki Inka keshani. Caxon, yoia iki: -—Moara non ake, papá, mapémakin -akin jonin aká iki. Jatian Inkan yoia iki: -Cawé baké, en oinni kabánon —iki ika iki. Jatian joá iki, Inka: Joxon oinna iká iki, oatio toróbires mapémakana; jabi nontin ichabirespari iká iki. Jatian jato Inkan yoia iki: -Ichaira maton aká riki xawe retekin, bakebó -akin jato aká iki. Jatian Inka yokákana iki: —¿Nonka jawekeskaatiki, papá? -akin akana iki. Jatian jato yoia iki: -Botanon ranbekan- wen -akin jato aká iki. Jato jaskáa, jatíbi xawe ranbekana iki. Moa ranbekanketian joxon, mai parash ixona, jatíbi xawe jakiribi boá iki jenenko. Jatian jato yoia iki: -Ja kimisha xawe- res nontin iká mapémakanwen, ja yoaaxon maton pinon -akin jato aká iki. Jatian boxon oin- kana iká iki, kimisha xawereski nontin natipia; ja icha iwanahbi yama. Jatian akana iki mapémakin keyoshon, choshaxon yoaaxon pikin, ja kimisha xawebi., Ja piá pekáo, bariapan senen tantikana iki. Ja tantikanketian Inkan jato yoia iki: -Botan- kanwen maton xobon; moara non ake xeakin —akin jato aká iki. Jainxon jato yoiribia iki: -Ramara ea neno yamanonxiki. Moara ea kati iki, nokon mai onantiainko; nato paro reboki. Jaskáakin jato yoikin senenhaa moa bokana iki, jaton xobonkobo. Ja bokana pekáo, jawen jonibobicho banékana iki. Iiti moa basichaa baritia winota pekáo, Inkan jawen jonibo yoia iki: -Moara ea katiki nokon mai onantiainko, Jay& kanoxon en xeanón, xeatiakanwen -aki jato aká iki. Jato jaskáa, jonibaon akonbireskin masá shinani oniskana iki. Ja oniskanaitian oinxon jato yoia iki: ~Masá shinanyamakanwen, jaráke rao en mato jan ikinkatitai keskáribii jan mato iti -akin jato aká iki. Jatian masá shinankin jenexon xea- tiakana iki. Moa xeatiakana pichika nete senenketian, Inkan jato yoia iki: -Eapari manakanwen; xeayamaparikanwen, Empari rao bibátanon, Makanarinkonia; jan mato nashimati. Pichika netera ea jakiribi joíkaai —akin jato aká iki. Jato jaskáabani Inka kaa iki, rao bií. Ja kaa pekáo, xeati xeakana iki. Ja xeati xeaax paenxon, jaton titashoko bachinkin retekana iki. Moa pichika nete senenketian, Inka joá iki. Joxon jato notsina iki: -Enra mato yoiibake: 'xeayamaparikanwen', akin. Jaabi maton xeaa iki. xeaatih paenxon, maton titashokobi bachinkin maton reteke -akin jato aká iki. Jainxon jato yoia iki: —Jaskáati riki jawéki reteshon, rama pikanwen —akin jato Inkan aká iki. Jato jaskáa, jonibo yoyo iká iki: -Moara non Inkan noa yoike, pinon akanwen -Ikí ikana iki. Jaskáaxon, jaxkapakexon pikana iki, jaton titashokobi. Rekempari, jawen taka xoianan pikana iki. Ja akin senenhakanketian, Inkan jato yoia iki: -—Ramara maton chiní bakebaon, 'joni piai', akin mato aanon, Pachítian botankanwen. Jatíribibo Aweitianin botankanwen -akin jato aká iki. Jatian bokana iki, Pachítian. Jatíribibo Aweitianin bokana iki. Ja bokana pekáo, jatíribibo ja paenamabores jato raon nashimaa iki. Jato nashimakin senenhaxon, jato yoiribia iki: —Rama matobiribi, ja chiní bakebaon, 'jishtimabo', akin mato aanon, Makanari pekáo botankanwen -akin jato aká iki.— Jatíribibo Comankayan botankanwen -akin jato aká iki. Jato jaskáa, bokanketian Inka Íáaiiki, paro reboki. Cakin, jaton bake boá ki. Ja boaitian kimisha jonin chibana iki: —Non bakera Inkan boai, chibánon bokanwen —ixon chibankana iki. Chibani boax, oxakana iki Makanari mashin. Jainoax boax, oxakana iki Reken Sinaya mashin. Jainoash boax oxa- ribikana iki, Chexeyain. Jainoax boríbakana iki; boax oxaribikana iki, Comáriniain. Jaabi Inka chibankinbi nokoyamakana iki. Jainoax boax bari ipakeaitian taxnákana iki; xawen mapeta icha iketian oinnax; xawe ranbekasi. Jain oxaxon xawe ranbekana iki, kimisha. Jainoax nete xabáketian boríbakana iki. Bokin oinkana iká iki, kimisha xawe peota naman, jain Inkan potabaina. Jatian jonibo yoyo iká iki: —Moara non Inka ochómaai; chibánon bokanwen -ikí ikana iki. Jaskatax boax nokókana iki, jene maanainko. Jain iká iki bochikiax jene maanai, nontin katikoma; ani makaman chitea. Jainres jonibo baneta iki. Ja banékin oinkana iká iki, kexá nonti repia, jan Inka kaa; ramabi mano jamápatanboia káa. Jatian jonibo yoyo iká iki: -Bokanwen, ramabira non Inka kake; chibánon bokanwen -ikí ikana iki. Jaskatax bokana iki; boax nokókana iki, ani manaman. Jain iká iki manan keyá, tsonbi mapétima; jaskaratonbi Inka káa iká iki, ja ani mananbi mapébaini. Jainki jonibo baneta iki, manan keyá ikax mapétikoma iketian. Banetax beax nokókana iki, jain xawe ranbeibakanainko. Jain oxaxon masá shinanakana iki. Ja masá shinani oxakaskimai mashin tipiax Inkaki bewakannike. Neskati ronki ikánnike bewai: Inka kaní bainbí, boi bononbokanwen, non kaibobo, xawan kaibobo; non kaibobo, xawan kaibobo. Inka chibánon kawé, iikainxonbi non chibanyamani, Inka chibanyamani; non chibanyamani, Inka chibanyamani. xawan kori manaman, noa chiteakeken, non chibanyamani, Inka chibanyamani; non chibanyamani, Inka chibanyamani. Jaskáa ronkiakannike Inka chibankinbi nokoyamaax; mashin tsamatax, jaki bewai. Jain oxashini beax nokókana iki Santa Rosanko. Nokóxon oinkanabi iká iki, tsoabi yama; jonibo jain ikátiaibicho. Inkan xobobobi yama iká iki. Jainoax ianman boríbakana iki. Caxon oinkana, westíora yapabi yama iká iki. Jaskatax ja kimisha joni, westíora ainboyabicho jain jakana iki. Jainoax moa icha baritia pekáo, shipibo jonibo moa kairibikana iki; ja kimisha joninkoniax. Jatíressiki nato joi, jaskatash Inka kaní.",cuento
1979,COMARINIAIN SHANE INCA INI,"Moatian ronki, Comáriniainki xane Inka .ipaonike. Ja Inkan ronki jato ikina ipaonike, konibo jonibo. Jainxon ronki jato teekiinpaonike meskó teekanbo, jainoax meskó jawéki atibaonribi. Ja xane Inka ronki ipaonike, jatíbi jawéki onan; nato kentíati mapó, chomoati mapó, kenchaati mapó, onan. Jainxon nato maox, manshinti, itanwana jabo onanribi ronki ikátiai, ja xane Inka. Jainxonribiki onana iká iki, jaskáaxon chopa manon wisoati. Jainxonribi onana iki yomoxo, jan chomo rashéati, kempo rashéati. Jaskara mapóbo bikin ronki, ochó jato iopaonike, jawen konibo jonibo. Kikinbires ochó onanribi ronki ipaonike, ja xane Inka; jatíbiain onan. Jatian jawen awininbiribi ronki, jabé ainboboki jato axeakatiai jatíbi jawékinin, nato kentíati, chomoati, kencháati ; kempoati. Jainxon kentíanoxon mapáya mei meskoti, jainxon maoxen sikati, jainxon renketi keneáti; jainxon jaskáaxon oiti. Jabo ronki axeapaonike. Jainxonki jato amhearibaa iki nato toroati, toroaka mabanti, toroaka timati; axon kenéatibo. Ja ronki ipaonike, ja Inka ainboan teebiribi. Jatian ja Inkaribiki ipaonike oro onan; jonikeskáakinki oro chomoakatiai, jawéki yoina keskáakinbo. Ja oro bixon ronki jaskara jawékibo apaonike ja Inkan. Ikaxbi jawen konibo jonibo jato onanmaya maa iki. Jato ati ronki iká iki, jatíbi jawéki onanmayonxompari. Ikaxbi, nato paron ochokea jonibo beti iketianki, jabati kakin jato onanmayamaa iki. Jaskati ronki iki ja konibo jonibo oro onanma; jaskara kopí. Jaskáaxon ronki jawen konibo jonibo ja Inkan jato potabainike. Ja Inka ronki kanike, ja Comárinia pekáobi. Ja kakin jato potabaina, jawen jonibobicho baneta iki. Jaskarainoax, konibo jonibobiribi kaita iki, nato paromeaxbi.",cuento
1979,Awakan ronon ewa bakeranon tesani,"Awá ronki iká iki nane pipibaini ompax xeai kaí. Caax ronki iká iki weanman paketi. Pakéxon, ompax xeakasabiki atikoma iketian ronki nenixon aká iki. Akaitian tí atoshiai keská iketian ronki taeki wakea iki. Jatian ronki westíora taebichoki ronon ewan neaa iki. Ja neaa ronki awakanki mapéinabainkinki ten arita iki. Jainoaxki koshi meaanana iki. Ja awá koshichaayora iká iki. Jaskáxonki awakan ronon ewa bakeranon tesaa iki.",cuento
1979,Jonin rikanni,"Jonin ronki aká iki mashi paboronin rikan rikankin. Ja rikan rikankin ronki aká iki jonin amen mapokin. Ixonbi ja jonin onanyamaa iki. Onanyamaxonbi, jonin ninia iki, Niniabi ronki mashi kexares boá iki. Boax pikotai oina ronki amenman mapébaina iki. Mapébainaitian ja rika ibon ninia iki. Ninia ronki aká iki jawen rikaki ras akanaanbainkin. Ja ras abaina ronki aká iki, rika keshá atiboki boonkin. Ja bokin ronki aká iki jabi chishá atiabainkin. Boaitian chibankinbi ronki jawen ibon nokoyamaa iki.",cuento
1979,Nishbin joni,"Nishbin joni ronki ipaonike, non kaibo ainbo betan wanoa. Ja joni ronki ipaonike, yomerakana benai ochó kaí. 'Piti benabatanon,' ikainiki kakátiai. Piti ani retekanketianki noyakaini kaxon ronki apaonike piti pakexshoko bekin. Ja beá ronki ipaonike moa xobon nokoa piti ani baneti. Wame pakesh beá ronki ipaonike, ani wame jimpan baneti. Jono nami ikax ronki ipaonike moa xobon nokoa, jono kishi baneti. Jaskáaxon ronki jonin ainbo pimapaonike.",cuento
1979,Iso akí kachio bokanni,"Iso akí ronki kachio bokannike, westíora ainboya. Ja nokota nete xabáketian ronki kachio bokana iki, iso retenoxon benai. Jatianki ja ainbo jabichoshoko, potakana baneta iki. Ja bokana pekáoki, wiso ino isá keota iki. Wiso ino keotai keskáribiki iká iki, 'riki, riki, riki, riki,' ikí. Jatian ja keotaitianki, ainbaon mawa mawaa iki. Ja mawa mawaitianki, ja wiso ino isá joá iki. Joaxki ja isábi inoa iki. Inoxonki, ja ainbo piá iki. Jatian bexon oinkana ronki, ja ainbo moa wiso inon piá iká iki. Jaskaraton ratetax, moa jakiribi bekana iki.",cuento
1979,Joni betan ino iní,"Joni ronki iká iki kachio kaí. Cakin jisá ronki iká iki pama joshini. Ja oinaxxonki iká iki joniki neeti, machítoyashoko. Ja neetihon akinki, weresh ikai oina ronki iká iki ino, neeinati joí. Jatian ronki iká iki joni: ——¿Jaweakimein ikai nato ino jaskati?  Jatian ronki joninki jakonshamani teyakaxon manaa iki ino. Joaxki, jayá choronox jakonshamani jawen tae naman yakata iki. Jainoaki jonin mextea iki. Mextea, kaaxxonki iká iki naman paketi. Paketax, kaaxki iká iki, sion iki: '¡Aon, aon, aon, aon!' ikí. Ja tarameetai kaman ronki iká iki, joni ipakekirani. Pakéxon, oina ronki iká iki ishtoi meken biakebaini.",cuento
1979,Ainbo betan popo iní,"Ainbo ronki iká iki moa yantan iketian oxai rakati. Ja rakáxon ninkataki iká iki westíora popo keoti: —-Nekera rakáke. Nekera rakáke --ikí. Jatian ja ainbaonki mawaa iki: —-Nekera rakáke. Nekera rakáke, popo bero aní --akinki aká iki, ichákin. Ja akax oxaa, nete xabáketianki iká iki, jawen bene nosha mishkii kaí. Ja kau pekáoki iká iki, westíora ainbo bero anitanishamanki joí. Joxonki aká iki: =-~En mia jopox benaxonon, tsabé --akin aká iki. Beronkopari benakin ronki aká iki, oken bekonbi bero tsekanaankin. Jatian jawen benen jokin oinna ronki iká iki, ja ainbo bexpeax yakati. Jatian ronki ja joni ishtoa iki, raketi.",cuento
1979,Mananxawe betan chaxo iní,"Wetsa netebaon ronki iká iki chaxo betan mananxawe nokoanani. Ja nokoananaxonki iká iki yoyo ibekoni. Jatian ronki chaxonki aká iki ja mananxawen jawen ishto tanakaskin. Ishto ninkatai ixonki. Jatian ronki chaxon aká iki: —-¿Ikonki mia ishto yoikanai, chaikoní? Min ishto ea tanamata —-akin aká iki. Jatian ronki mananxawenki aká iki: —-Ikonrake, chaikoní --akin aká iki. Jaskáxonki aká iki mananxawenki jawen kaibobo tsinkikin. Tsinkixon, jato esea iki: ~—Non chaxo paranxon piní retemanon bai kexa joyókanwe ochóchaashamanbo. Mato saí aká kewinonxikanwen —-akin., Jato yoikin senenhaaxki mananxawe kaa iki. Caxon ronki aká iki: ——-Tanánon atá, chaikoní -—-akin aká iki.  Jaskataxéhonki iká iki chaxo ishtoi peokooti. Moa ochó kaxon ronki aká iki, chaxonki: 'Chaikoni”, akin saíí akin. Aká ronki aká iki kewinkin, Ninkata ronki iká iki jaa ochómashoko. Ja ninkátaanan karibaa iki ishtoi. Moa ochó kaxon sai aribaa iki. Aké ronki jaa ochómashoko. Ja ninkátaanan chaxo yoyo iká iki: --Potatimabiresin, chaikoni mananxawe —--iki. Jaskatax kaaxki ian kexa nokota iki. Nokóxon piníaxonbi ompax xeaax, chaxo mawata iki. Jaskáaxon paranxon mananxawen chaxo piní retemaa iki.",cuento
1979,Joníbenatian ino betan wasa iní,"Joníbenatian ronki iká iki ino betan wasa yoyo ibekoni. Wasa ronki iká iki inon noxa. Jatian ronki aká iki inon jawen noxa piti yokákin: —-Eara pikasbiresai, noxá. Ea pimawe. Min ea pimayamaitianra, en miabi piai -—-akin aká iki. Jaskáakin jawen epan aká, wasashoko raté ratebiresa iki. Ratéxon, ishton ishtonbires piti yoá axona iki. —-Moara kobinai ishtompari tantiwe, epá —-akin aká iki. Jatian ino ishtonshoko tantiti shinanax rakata iki. Rakataxbi, oxakainna iki. Jatian wasan, jawen epa oxaketian, piti keyoa iki. Piti keyoxon, kentikan makan bochoatihon, bochiki panina iki. Jaskáaxon, bochiki peyakaxon, jawen epa jistenai mana manaa iki. Iiti, ino jistena iki. Jistenxon, jawen noha kenaa iki: —-¿Jaweranoki mia jabata, noxá? —-akin aká iki. Jaskáa, bochikixon jawen noxan kenwina iki: —-Min pitira, mia jistenamapari iketian, bochiki en mia paninxonke; westa ino epan joxon mia keyonnaketian. Jomenwen, namanxon kentí bii, chikóranake; namira ichaira iki. Jatian jaskáa, inon ikon shinana iki. Ishto joxon, bochikiax kentí paketaitian yatankin kenea iki. Kenea joshon, inon xeta keyonaana iqki. Jaskáa, inon piti shinanyamaa iki, pikasi iwanxonbi.",cuento
1979,Maxó bakeranon betan jawen tita iní,"Westíora maxó bakeranonman ronki aká iki jawen tita yoikin: ——Titá, eara moa ani iki. Enra moa atapa benati atipanke --akin. Jatian jawen titan yoia iki: —-Ikonira mia yoyo ikai, baké; rama katanwen. Peokin ja atapa beaxxa mia ani joni banéti iki. Jatianra westíora xawan pei min maponko en mia axonti iki; mia kikin joni iti onanti --akin aká iki, jawen bake. Jaskatax, ja maxé bakeranon kaa iki, chonka pichika jonia. Moa kawanketian jawen titan mana manaa iki, yantampaketaitian. Jainoax jatíbi bekana iki, ja chonka pichika jonibi. Jatian ja bakeranon nokóyamaitian winia iki, jawen tita. Ja mana manaibi, jawen tita kaa iki, winiananbi ompax biíí. Caxon oinaki iká iki, jawen jabicho bakeki jenenko tohbata; moa retekana. Jaskara oinax jawen tita ikonbiressi winii sion sion iká iki. Jaskatax ja maxó bakeranon mawata iki.",cuento
1979,xirinkanin teetai joni betan roobo iní,"Westíora joni ronki iká iki shirinkanin teeti kaí, jawen awin betan. Jatian ronki aká iki jawen awinqki ja jonin yoikin: --Atsa xeatiawe non paeshaman xeanon --akin aká iki. Jaskáa ronki aká iki jawen awinin xeati akin. Jaskataxki xeati paea iki, chosko nete pekáo. Jatian ja xeabaini ronki kabékona iki, jawen awin betan, shirinka bepon tsekai; jainbi jaton xeati mapobainni. Jatian moa yantanaitian jokin ninkákana ronki iká iki, ja jonin xobonko saa iki, korati. Jatian: ¿'Jawemeinqki?' ixon, ishto joxon oinna ronki iká iki roo tsamati, jawer. xeatinin paennabo. Jatian jawen ibo joaitian meraaxxonki iká iki, ja roo icha ishtokasi. Ikaxbi ronki iká iki ja roo icha bokasibi meinmeeressi, moa paenyoraabo ikax. Jaskataxxonki moa boti atipanyamakana iki. Jatíribi roo ronki iká iki, jawen xeati kentí meran napokotax, mapékasibi, rainshki rainshki ikí. Jaskataitian ronki aká iki, ja joninki jiwi bixon marishkipakekin keyokin. Jaskáaxonki ja joni icha pitia banénike; jatíbi roo retekin keyoax.",cuento
1979,xawe ainbaon jawen bene potani,"Westíora joni ronki ikátiai xawe ainbo awinhaa. Ja ainbo ronki ikátiai metsáshoko ainbo itan kikinbires teeyaribiki. Wai oroi kakintiibiki jawen bene yoikatitai: ——Miapari piti benatanax nokóxon ea joo abononxiwe —-akinki akátiai. Ja ainboki ikátiai, jawen bene piti benai kaa pekáoki, wai oroi kaí. Jatian jawen benebiribiki kakátiai piti benai. Wetsatianki moa jaapari joxonki akátiai jawen awin jonin benakin; joo abokin. Caxon oinnaki moa anichaa wai oroa, machítooma ixonbiki. Wetsa netenki joni karíbaa iki, piti benai. Caketianki jawen awin karíbaa iki, wai oroi. Moa kaxonki jonin shinana iki: —-Jawekeskaaxonmain akai nokon awinin wai orokin, machítooma ixonbi. Ramara en jonéxon oini kaai ——-ixonqki shinana iki. Jaskatax joá iki. Joxon oinnabi iká iki, jawen awin joámapari. Jatian kake benai. Caxon, jonéxon oinnaki ike, westíora xawe, jawen pexkanmanbi wai oroi iiti. Jatian jonin shinana iki: ——Nokon awin ikaxbimainki ——ixon shinana iki; ratétanishamanxon. Jaskákenbiki ja xawen joni meraa iki. Merataananki xawe ikonbiressiki ishtoa iki; koin poto chankákaini. Caaitianki jonin chibana iki; chibankinbi nokoyamaa iki. Caaxki, ja xawe jeneki paketax soo irita iki. Jaskáxonki joni jawen awinin potanike. Jatiressiki nato joi.",cuento
1979,Joni kachio kaní,"Wetsa neten ronki iká iki, joniki kachio kai, jawéki retenoxon benai. Cakin, oina ronki iká iki, jawen wai kexaki shishi bonko meran wisoi. Ja merataana ronki kaa iki netéshamanax. Caashki, ja bonkon nokota iki. Nokóxon ronki aká iki too akin. Too aká ronki iká iki, ja shishibo raaxki raaxki iki, naman maani. Jaskáketian ronki aká iki, jonin jawen awin kenakin: --Mariá, neri tasá bewé, non shishi topinon --akin ronki aká iki, saí akin. Jaskatai ninkataxxonki joá iki, jawen awin, tasá papía; beneshaman. Joxon ronki aká iki jawen bene nokoki. Nokoketian ronki aká iki: —-Neri tasá bewé, non shishi topinon, en too akara neno maanke —-akin ronki aká iki. Jaskatax kaxon, benabekona ronki iká iki, westíora shishibi yama, moa main maanax boá. Jaskataxxonki, kabékona iki jaweoma, tasáyabicho.",cuento
1979,Joho shino betan mananxawe iní,"Moatian ronki ikátiai yoinabo yoyo ikai. ! Jatian ronki aká iki joxo shinonki mananxawe bake bikin. Bixon ronki aká iki kains teshkain bokin; jainxon pinoxon. Boaxbiki mepakeeta iki. Ja mepakeeta joaxki kains techapaninki teostameta iki. Jainoaxki ja mananxawe bakeki ania iki, kains bimiai senenribi. Ja bimi pipitaitianki, joá iki, ino jaa naman. Joxonki, aká iki yokákin: --¿Jaweakiki mia iitai, chaikoni mananxawé? —-akin aká iki. Jatianki yoia iki: --Nato bimi kokoi joaxxa ea iitai --akin. Jaskáaki inon yokata iki, wetsa bimi pakexonon ixon. Jatianki ja mananhawen pakexona iki. Jaskatax ino neexokokasabi itikoma iká iki, ja jiwi sibá ikax. Jatianki mananxawen yoia iki: --Janhbáwe mia wetsa pakexonon —-akin aká iki. Jaskáa, ja ino bochiki kotsatax janxbata iki. Jaskáketian mananxawe janbix ranbéakeqkirani joax jawen janaki paketa iki; inon janaki. Jaskáaxon ronki mananiihawen ino retea iki.",cuento
1979,Ainbaon wiso ino reteni,"Moatian ronki nawaboya noa jonikonboki bokannike konxaman teeti, tsoabi jain kayosma ianman. Boaxki jawetio ochóbira bobóanaki nokéshon, jainoax teeti peota akannike. Jaskataxki, jain basibires teekana iki. Wetsa netenki boríbakana iki, jaton teetiain. Jaton patoronin awinbichoki peotainko potabaini bokana iki. Jaabichoshoko iikinki, ninkata ronki iká iki wiso inoki keó keokirani joi, kachiokeax. Ja keotai ninkataxxon- ki, ja ainboki jaton tapo bochiki yakata iki; jainxon manai. Basikiranyama ronkiaa iki ja ainbaon ninkataki. Jaskatai ninkáyosma ikashxonki ikonbiressi rateta iki. Jatian nii meranoax pikókiranai, oina ronki iká iki jawetianbi jaskara jan oinyosma yoina. Jawen yoraki kikinbires wisoshaman, xoki joxoshamanribiki iká iki. Joaxki iká iki jaton peota taponanmanki tanítoshiti. Ja tanitoshiketian ronki aká iki, ja ainbaonki aros xanaki beshíakin. Jaskáaxonki ainbaonki wiso ino retea iki. Jaskataxki moa yantana iki. Ja teetaibaon beBxon oinkana ronki iká iki, jaton tapo namanki rakati, jaton jishosma yoina; moa ainbaon retea. Jaskataxki ja ainbo nokokanaki winipaketa iki, ja awana shinanax.",cuento
1979,Jaskatax abo betan manxanteo jonini,"Abo ronki ikátiai nete benatianki Inka. Ja Inkan ronki akátiai jatíbitian jawen rayos tana tanakin. Ikaxbi jawen baken beneki iká iki kikinbires shinan koshia. Jaskara ikaxki jawebi iamakatiai. Moa jatíbitian jabicho aata ronki sinata iki. Sináxon kopikin, tanakin aboki yoina iki. Jatian jawen rayos tanaaki teetanima aboa iki, shinan koshima ikax. Ja jawen rayos Inkaki kaa iki axani jawen awin betan. Ja Inka ronki iká iki joshin payon teoya. Jainoaxki iká iki pia aniosia. Ja piaki iká iki jawen xeta; ja payonbiribi iká iki jawen texo iti. Ja jawen rayos kanwana pekáo, chiní jawen baken bene kaa iki; piaakin senenhaax, Cakin, ninkata ikana iki axani saa iki. Jato ninkatax moa neteshokoax kaa iki. Caxon bochiki pia potai, koshin saí iká iki, neskati: ——-Chiní bakebo: 'aboyabi manxanteonra yapa keyoai,' iki, ikantira kaai --iki sai iká iki, ja Inka bakeranon. Jaskataxxonki abo peokota iki, rama kamanbi piti keyoai abon, ian tsosinketianbo.",cuento
1979,Jonin ino paráni,"Joni ronki iká iki konxan bema toweiki iiti, xoboanoxon. Ja konxan towei to iitaitianki, inon ninkata iki. Ninkatax ja shinan ino kaa iki benaboi. Benabokin oina iká iki, to ikibi jishtima, bema meran ikax. Jatian inon ja konxan ratankin benakin joni meraa iki. Meraxon inon joni aká iki yoikin: —-Chaikoní, ramara en mia piai --akin aká iki. Jatian jonin ino yoia iki: —-Jaweatiki min ati iki ea pikin. ¿Minki ea oinyamaa nato konxan en kaxkeai? Ea pinoxomparira min ati iki en aká keskáakinribi konxan towekin. Jatiamparira min ati iki ea pikin -—-akin aká iki. Ja konxan chopeta iká iki jaská jonin akáma. Ja chopeta iká iki konya akin akanaitonin matasbokin chopea. Jaskáaxon jonin ino kenaa iki, jawen mekemanbi ja konxan kaxketi. Jatian inon ja joni ikonhaxon, jawen rabé mekenbi ja chopeta meran niaa iki. Moa niaketian, jonin ja konyabo tsekaa iki. Ja tsekaa xepókainxon ino mebitaxxaa iki. Ja atánan joni ishtoa iki. Ja aibatax rabé nete pekáo, joni kaa iki oini. Caxon oina iká iki moa ino pisia, moa poinkoskobo tsamata ja pinox. Jatian jaankaya joni piti shinankenbi, poinkoskobaon ino piá iki.",cuento
1979,Rashíko joni kikinbires yoashi iní,"Ja rashíko joni ronki iká iki xawi waia. Ja joniki iká iki kikinbires yoashi, tsonbi xawi xatenaantima; netetiibiki kakátiai oini. Iitibiki, westíora nete kayamaa iki. Cayamaketianki, shinon kokonaana iki; ixonbi onanyama iki tsonki akai ixon, Ja joni iká iki too atioma. Jaskara ixonki shinana iki tarampa ati. Jaskáaxon, boi joniaa iki; ja xawi wai kexá ati. Jatian wetsa nete xabáketian shino joá iki; xawi kokokasi. Joxon jisáki ja wai kexa joni chankata iká iki. Chankáketian salúdantoshia iki. Jabi kewinyamaa iki. Kewinyamaabi salúdankin jeneyamaa iki. Jabi kewinyamaa iki. Jatian shinon yoia iki: --¿Miaki sinatai? —-aká iki. Jabi jawe iamaa iki. Jawe iamaitian shinon timaa iki; timaax boikibi metaxnamekaina iki. Jatian shinon aká iki: —-Ea jenewe, joní —-akin aká iki. —-Ea min jeneyamaitianra en mia benkex aríbai -—-aká iki. Jabi jeneyamaa iki. Jeneyamaitian benkex aríbaa iki timakin. Jatian jainbi taxnáribia iki. Jatian shinon yoiribia iki: --Ea min jeneyamaitianra en mia jamatai ——aká iki. Jabi jeneyamaa iki. Jainxon jamata iki; jamata jainbi taxnákaina iki. Jatian yoiribia iki: —-Ea jenewe —-akin. Ja jeneyamaitian benkex jamáribia iki; jatian taxnáribia iki; jainbi baneta iki. Jatian jawen ibon joxon nokoa iki. Nokoxon retea iki.",cuento
1979,Jaskatax bakeranon koráka iní,"Moatian ronki ipaonike westíora joni kikinbires koshi; jatíbiain kawan kawannai. Iiti ronki nokota iki, xetebo joniboiba. Jain nokóketianki koshi meekana iki. Coshi meekanabiki, jonin jatoaressa iki. Titainbiki, westíora bakeranon jaki joá iki. Joketianki ja jonin yokata iki: ——¿Jaweki mia keenai? —-akin yokata iki. Jatian ja bakeranonman yoia iki: —-Eara mia keskaribi koshi itin keenai ——akin aká iki. Jaskáabi, jawebi yoiamaa iki. Iitiki ja bakeranon chonka posaka baritia moa senena iki. Jatian jawen papa joá iki. Joxon ja koshi joni yoia iki: —-Nokon bakera moa chonka posaka baritia seneke —-akin. Jainxon jonin yoia iki: —-Ramara non raanti iki, teté reteti —-akin aká iki. Jaskáaxonki ja bakeranon raankin yoikana iki: --Ja teté beyamaaxxa mia joyamai --aqkin akana iki. Caxonki ja bakeranonman teté meranxonbi kenea iki. Kenea kaaxki, pia ochó paketa iki. Jatian jainki westiora joni iká iki, jakonma shinanyatan yobé. Janki, ja bakeranonman pia boonana iki. Caxon, ja bakeranonman jawen pia benakinbi merayamaa iki. Jaskáketianki, wetsa joninki ja yobé joni koshi meeta iki. Coshi meexon ja bakeranonman pia bichinxona iki. Jaskáaxon ja bake jawen pia menia iki. Jatian jakiribi, ja bakeranonman teté meraxon tsakaa iki. Ja tsakabeiraniki ja bakeranon jakiribi joá iki. Joketian, ja teté pei tsekaxon maimakana iki; maiti axon. Jaskáaxon ja bakeranon, koráka jikimakana iki.",cuento
1979,Ino betan yawish iní,"Moatian ronki yawishen piaiki inon nonkonike. Ja nokoa ronki aká iki kenakin: --Jomenwen pii koká, ikaxbi keyoyamawe. En xobon botira yamanake --aká iki. Jainxon inon piá iki; pikin westíorabi texeaxonyamaa iki, jawen piá. Jainxon yokáribia iki: ——Piaká, eara pikasai ea jakiribi icha meniwe. Moara icha nete iki en piama, ja kopira ea pikasai --akin aká iki. Jainxon jawen piakan yoia iki: —-Coká, moara jatíbi en botibo min keyoke. Mia riki ani joni, ea iki maxkoshoko. Jaskara ixonbi yapa paenaibo akai en bikin. Bishokoiwe min pinon —-aká iki. Jatian inon yoia iki: —-Enra biti atipanyamake. Eara chichó jikiti onáma iki —-akin aká iki.  --Ikaxbira mia jikiti atipanke, koká  --akin yoia iki, yawishen. --¿Jawekeskataxki ea itiki, piaká?  --iká iki, inon. Jatian yoia iki: --Iwé itibiresiki,  westíora makan benatanwen --aká iki ino. Jatian ino pikashora ikax kaa iki ishton  makan benai. Jatian yawishbiribi kaa iki nishi  benai. Caxon, beá iki inon, westíora makan,  yawishanribi beá iki nishi. --Nato riki,  piaká. Enra moa beke makan --akin yoia iki. Jatian yawishan makan nexaa iki nishin.  Jaskáaxon: --Neri jowé, koká --aká iki. Joketian tenexa iki; axon yoia iki:  --Bitanwen. Ramara mia chichó jikiti jakon iki  --akin. Jatian kaa iki ino jenenko. Caxon,  nemin ronáa iki. Jainoax joríbakasabi jotikoma  iká iki. Meereskin nishi tesaax pikota iki,  moa joinman reteibishoko. Pikóxon, jawen piá  benaabi yama iká iki, moa jabata, pinaketian. Jatian ino sinata iki; sináxon chibana iki  ja kaa bainbi, jawen itsa xetexon. Caxon,  nokoa iki westíora kini meranoa. Caxon  jinakishoko yatana iki moa jabati kaainbi. --Minra ea paranxon mawámakeanke; ramara  en mia piai --akin yoia iki, inon.  —-Ea piamawe, en mia yoibanon; ekira kirika nokóke. Neskara riki en mia yoyo axonbanén ninkáwe —-aká iki. Jaskáaxon, jawen pishamea kirika tsekaxon yoyo aká iki: —-Señor Carachupa: Jatibi jawéki main niaibo yoiwe, jene anira beai jato keyoi, bochiki neekanon. Coká, ninkáwe --ixon yoia iki, ja ino. Jatian ino, ikon shinanax iká iki: -~¢Eaki jawekeskatiki? —-iká iki. Jatian yawishan yoia iki: --Nato jiwi tanon neetanwen —-aká iki. Jatianbi ino raketi ishton neeta iki. Ja neetai kamar yawishan meshishokobo tsinkia iki. Jaskáaxon ja jiwi naman aká iki tsamankin; tsamankirbi yoia iki: —-Carestanwen, koká, moara jene ani beai. Ja moa kaketian, jawen pishamea josporo tsekaa iki. Jaskáaxon, menoa iki jan neeta jiwi. Moa meshotax pakéketian yawishan piá iki.",cuento
1979,Rikanki jonin yapa ainbo biní,"Jonin jane ronki iká iki Juan. Jawen awin ronki iká iki Maria. Ja rabé ronki iká iki bakeya. Ja bake ronki iká iki jawen papan janenbi aká, Juan. Jatian ja bake betan jawen papa ronki ikátiai rikan yomerai. Westíora yaméki kabékona iki rikani. Caxonki aká iki rikankin. Ja rikanxon ninipatanbexon oina ronki iká iki, ani jawékiki ikaxbi jimpanya. Mapokiri oinaki iká iki rekinya. Jakonshoko ainbo boo nenké. Jatian ronki iká iki ja ainboki yoyo iki: ——Joní, miara noibati iitai. Enra mia akinkasai, Mia akinkasira ea ike min rikan naneti. Enra mia meniti atipanke yapa icha; min jato maromaxon koríki binon ixon --akin aká iki. Jatianki jonin yoia iki: --Jakon riki min ea akinti ——-aká iki. Jaskáaxonbiki ja ainboan yokata iki jakiribi: ——-¿Natoqki min bake iki? Jatian yoia iki: ——-Jen jen. Jaa riki nokon bake —--akin yoia iki. Jainxon yokáboa iki: ——-¿Jawetii baritiayarin? --akinki yokata iki. Jatian yoia iki: --Chonka rabé baritiaya riki ——akin. Jatianki ja ainbaon yoiribia iki: —-Ea riki chonka sokota baritiaya. Enra mawinke min bake; ikaxbira ea keenai min baken --akinki aká iki. Jatian min bake bixonra, en mia jatíbi jawékinin akinti iki ——akinki aká iki. Jatianki ja joninki yoia iki: —-Jaskara ikenra en mia bimati iki —-akin, Jaskátaananki ainbaon yoiribia iki: --Wetsa yamé joxon, ja toró ikain min rika nepónonxiwe ——akinki aká iki. Jaskatax ja joni kaa iki jawen xobon. Caax, iitiki wetsa yamé joríbaa iki. Joxonki ja yapa ainbaon yoiibatainko rika nepota iki. Nepóxonki biá iki, icha yapa. Jakiribi axonki biá iki, ani tora. Ja toraki iká iki, non oinyosma, orobires yorayaki iká iki. Jatianki ja ainbo pikéribia iki. Joxonki yoia iki: —-Nato tora min awin betanbicho pitanwe. Keyokin pitanwe, jawebi yoyóyamakin. Jatianki ja joni karíbaa iki. Caxonki ja ainbaon yoiwana keskáakinki, ja jonin jawen awin betanbicho piá iki keyokin. Piaxki, karibaa iki rikani. Caketianki jakiribi yapa ainbaon yoia iki: —-Nenoax rabé oxera min awin bakenai —-akin aká iki. Jatian joni karíbaa iki. Jatianki manakana iki rabé oxe. Rabé oxe senenketianki ikon iká iki. Jatian ainbo bakena iki, ikaxbi bake jisáma iká iki. Rabé wiso ochíti bakeres. Westíora awin, westíora bene. Jatian iikinki ja yapa ainbaonki jato nokoribia iki, rikani bokanketian. Nokoxonki yoia iki: --Moara baritia senenke min bake. Eara moa keenai min baken —-akinki aká iki. Jatian joni kaa iki, jakiribi jawen xobon. Caxonki jawen awinki yoia iki: —-Non bakera yapa ainbo moa keenai Jara moa en jen aká iki. Jaskara ixonra non meniti iki ——-aká iki. Jatianki ja baken ninkata iki. Ja ninkataxki, ja bake jabata iki. Jaskáaxonki ja baken jato potaa iki. Jatian yapa ainbaon jato nokowetsayamaa iki.",cuento
1979,Mananxawe betan nonon rabe iní,"Moatian ronki westíora ian kexa jakátiai westíora mananxawe betan rabé nonon. Ja iamanki basi jakana iká iki. Ja nonon rabekanki mananxawe noia iká iki. Jato betan raenanai iketian jainoax onan joni iketian. Jan ronki jato meskó joibo yoikatitai, ja moatian ikátiai joibo. Jainoax meskó tsinitiboribi jato onanmakatiai. Jaskara iketianki ja mananxawe kikinhakin noikanaki ikátiai ja nonon rabekan. Jaskatax jain jakonbires jakátikanai. Wetsa netenki, ja nonon rabekan oinna iki, jaton ian tsosinai; moa ompax xeati jakonma. Jaskara oinxon nononbaonki jato betan raenanai  mananxawe yoia iki: --Chaikoní --aká iki--  noara nato ianshokotonin moa jati atipanyamake  --akin akana iki.  Jatian mananxawen jato yoia iki: --¿Jawe-  keskatiki mato jatima iki? --akin. Jatian wetsan yoia iki: --Noa neno ii iiti  ikaxbira, noa nomin reteti iki; ja kopira noa  rama wetsa iaman kaai --akin yoia iki. Jaská-  akin yoiakana mananxawe kikinbiressibi rateta  iki; nomin reteti shinanax. Jatian jato yoia iki: --¿Jaweatinki maton  ea potakasai? Eara rama mato betan kaai --akin  jato aká iki. Jaskataitian wetsa nonoman yoia iki: --Mia  nobé kati ikaxbira mia noyayosma iki --akin. Jaskataibi wetsan yoia iki: --Teema riki  ja nobé kati --akin aká iki. Jaskáa, wetsan yokata iki: --¿Jawekestax-  ki kati iki noyayosma ikax? --akin aká iki. Jatian yoia iki: --Jiwi benawe; meraxonra  min beai. Min beketianra noa oken bekon natex-   bekonai. Jatianra mananxawe naponbekonshaman  natexax kaai --akin aká iki. Jaskatai ninka-  tax, mananxawe kikinbiressi benea iki,  jakonhiraakin wetsa nonoman shinanketian.  --Ikonrake. Ea jaskáaxon bokanwe. Jatian-  ra earibi nomin retetima iki --akin jato yoia  iki; jato betan noyakaskin. Kikinbiressi  mananxawe keena iki, noyatinin; jawetianbi  noyayosma ikax. 'Jawekeskarin noa noyaa,'  ixon onankasi. Jatian wetsa nonoman yoia iki: --Non boára  mia yoyo itima iki. Jainxon min osantima iki.  Ja mia non yoia jawékibo senenhayamaaxxa mia  paketax nokótima iki; noa kaainko --akin yoia   iki. Jatian mananxawen jato yoiribia iki: --Eara  itima iki. Enra maton yoiabo mato senenaxonti  iki --akin jato aká iki. Jaskáaxon jiwi  meraxon tanákiinkana iki. Tanataki jakon iká  iki, jawekeskamabi. Jaskatax bokana iki  noyai. Jatian mananxawen, jawetianbi noyayosma  ixon oinna jakonyora iká iki. Jato jawékibo  yoibokasabi itan benekin, osankaskinbi onsan  tenea iki, pakénaketian. Jaskatax moa ochó noyakana iká iki; moa  jain bokanai ianman nokóti ochóma. Jatian ja ian  ochóma iká iki, westíora xobo. Ja xobo bebon  bakebo tsinii ikana iki. Tsini tsinikinbi,  wetsa baken meraa iki, nononbo winotai.  Winotaitian oina iká iki, westíora mananxawe   jato betan. Jatian ja baken, jabé bakebo, yoia  iki: =--Oinkanwe westíora mananxawe nononbo betan noyai —-akin jato aká iki. Jatian oinkana iká iki, ikon. Bakebo jaskataitian mananxawen ninkata iki. Ninkáxon jato kewinkasi, jiwi natexa kepishiita iki. Jaskataáh paketa iki; paketiki makanki jaras ikaina iki. Jatian bakebo ratékana iki, jato patax pakéketian. Mananxawen shinana iká iki, neskáakin bakebo notsinti: —-Matora jawemabi iki, oinreskanwen ea noyaitian -—-ati ixonbi jato atipanyamanike. Jaskatax jainres mananxawe, keyónike jawen yoyo ikas kopí, paketax,",cuento
1979,Mananxawe betan joxo shino iní,"xinon ronki anike mananxawe bake mainmea meraxonki bikin. Biaxxonki inike: —--Bochikixonxamampari pibátanon --iki. Jaskáxon ronki anike kantsin bochiki mananxawe bakeki joxo shinon bokin. Jain peyakaxonki aká iki chosha choshakin. Chosha choshaabi ronki inike mananxawe bakeki shino mepakeeti. Mepakeeta ronki inike kantsin texkan meran mananxawe bake kaí. Jainki ipaonike mananEhawe bake josho shino mepakeeta. Titi, kantsin texkan payóketian ronki mananxawe bake pakénike. Paketaxxonki inike: --Ramara en joxo shino kopii kaai. Enra onanke joxo shino. Ea kantsin texkan meran kamani shino riki beis beisyosi --ironkianike mananxawe. Moa ani ronki inike ja mananxawe, rabé chonka baritiabira. Jaskataxki shino benai kanike. Cakinki joni nokoxon anike yokákin: —-Mankó, ¢jawetianki joxo shino boní? ——aká iki. Joninki mananxawe yoinike: —-Moa chonka posaka baritia riki shino boní --akin aká iki. Jainoax kaax, wetsa joniki nokota iki. Nokoxonki yokata iki: —-Mankó, ¿jawetianki shino boní? —-akin. —-Moara chonka chosko baritia iki shino boní ——akin. Jabiki mananxawe karessa iki. Caax, wetsanko nokóribia iki: —-Mankó, ¢jawetianki shino boní? ——akin. ——Moara chonka rabé baritia iki boní. Jabiki mananxawe karessa iki. Caaxki, wetsanko nokóxon yokáribia iki: ——-Mankó, ¿nenoki jawetian shino boní? —-akin. ——-Moara posaka oxe iki boní. Jabiki mananxawe karessa iki. Caxonki, yokáribinike: ——Mankó, ¿jawetianki neno shino boní? ~-akin. ——Moara sokota oxe iki boní —-akin. Jabiki mananxawe kakáressa iki. Caxonki, yokáribinike: -—Mankó, ¿jawetianki shino boní? —-akin. Yokataki, yoinike: --Moara rabé oxe iki boyantana --akin. Ochóbires kaxonki yokáribinike: —-Mankó, ¿nenoki jawetian shino boyantana? —-akin aká iki. ——Moara kimisha simána iki, ja boibata ——akin anike mananxawe.  Caxonki, wetsa meraxonki yokáribinike:  --Mankó, ¿nenoki shinobo jawetian boibata?  --akin aká iki. --Nenora bakish boíbake, --akin. Jabiki  mananxawe karessa iki. Caxonki, wetsa yokáribinike: --Mankó,  ¿jawetianki neno shino boíbata? --akin. --Ramabira winóbainke. Ramabishokora min  nokoi kaai --akianike joninki mananxawe. Jatianki jonin jaskáa kakinbi ronki, shino  boaiki mananxawen nokonike; xa ibotanai.  Jatianki sotameexonki mananxawen oinike;   oinabiki shinobo jamabores inike. Orishoko  kaxon oinaki jan aní shino inike. Ja onanxon-   ki mananxawe anike shino: --Ishtompari jowé,   shinó, noa yoyo inon --akin aká iki. Kenaxon  ronki mananxawen ishtonribi kaocho benanike.  Benakinki mananxawen ishtonribi kaocho merani-  ke. Jatianki, joxo shinoki pakénike.  Pakéxonki anike: --¿Jawerin, mananxawé?  --akin aká iki. Jaskáxonki anike joxo shinoki mananxa-  wen keenakin. --Caocho timanon awé, joxo  shinó --akianike mananxawen. Jaskáxonki  mananxawenki anike: --Empari abánon --akianike.  Jaskáaxonki mananxawen kaocho timanike. Timaaki, bepon tsiwibeiranaitianki mananxawen shino yoia iki: —-Ashokowe, shinó —-akianike. Jaskáxonki shinon timanike. Timaaxbiki, jainbi shino senbonike. Jainxonki benkeshribi timanike. Timaaxbiki, jainbi senbonike. Jatian taenribiki jamánike. Jamataxbi, senbonike. Benkex taenribiki jamánike. Jamataxbiki, shino senbonike; kaocho bepoman yatana. Jaskatax shino sion inike. Sion ikaitianki, mananxawen yoinike: —-Onanwe, shinó. Jaskábira min ea kantsin texkan meran ea potanike ——akin= ki anike mananxawen joxo shino.",cuento
1979,Comankaya mai keyáni,"Moatianra iká iki ani ian itan nenké. Ja ianmanaonra, ikátiai jonibo icha jain jakana; ani jema. Jain jakana iki, basi, jawetii baritiabira ikana iki. Jaton inkaya ikátikanai. Jainxon jaton inkan shinanman, noya rao merakana iki. Westíora jonin ronki meranike. Meraxon, oina iki, jatíbi jawékinin piai. Rekenhakin piá iki, sipaman; ja bimi piax, sipan jene meranoax noyai. Jaskataiki jonin oin oinnike. Jainoash, jatíbi yapabo noyanike ja bimi maana piash., Jatian ronki, joninki shinannike: ——Ramara, en neexon jawen pei bií kai ——iki inike. Jaskatax, joni neenike. Caxon, jawen pei binike. Jawen pei biax, paketa iki. Naman pakéxon, shinanribia iki jonin: --Ramara, en nato rao motsaxon, nokon jema jatiobi, itan mai akí kaai; nato raon kashóakin ——-ixon shinana iki. Jaskáashon, ja rao motsashon boá iki. Boxon aká iki, jawen mai kasháakin. Aketian, ichabires joni tsinkínike. Jaskatax, jatikaxbi manákana iki. Jainoax westíora bake iká iki, kikinbires yoitima. Ja bake kaa iki, maspá sotani. Ja bake kaa pekao, bari keyataitian peokoota iki chichokeax mai tes iki. Jatibiain tes iki peokoota iki, mai teseti. Jaskataitian bake manabireskana iki. Jabi joyamaa iki. Jainxon oina iká iki, moa mai keyatai; moa keyáchaa. Ja mai keyatai ointxon sinko xonhakin peokana iki. Jatíbi jawéki akannike Sxonhakin; ja kaí benekin. Jaskatax moa mai keyá inike. Jainxon, oinkana inike, bakeshoko moa joá. Jabi bitikonma iká iki, Ja bake sai ika iki: ——Ea biwe, koká —-iká iki-—. Ea potayamawe, ea biwe, koká —-iká iki. Jaskáketian risbí potaxonkanabi senenyamaa iki. Jaskatax, joti atipanyamaa iki. Jainoax moa bake winia iki. Ichabires winiax, jatian isá baneta iki, ja bake. 'Coká,' ikai isá banénike, ja bake. Jaskatax bokannike. Cakin tampóra aa aabainkannike. Cancháwaya iká iki jema ani. Ja jema ani bitaxxi, Comankaya mai paketa iki. Jaskatax ja jonibo jain banénike. Ani manan pekáo.",cuento
1973,Mananxawe betan Inka iní,"Mananxawe ronki moatian ipaonike, peiya, kikinbires ishto joni. Tsonbi ishtokin, kanantima joni ronki ikátiai. Tsonbiki piamapaonike, ishto ikax, atikoma iketian. Iitibiki, Inka mananxawe pitin keena iki. Jaskaaxonqki, jawen shinanman, mananxawen pechiki, sékenana iki. Jatianbiki, ishtoyamai peokoonike. Jaskatax iní ronkiki, ramakamabi, mananxawe yosma, ishtomashoko niai.",cuento
1973,Joni betan wasabo iní,"Jonironqki kaa iki, paron yomerai. Cakinki boá iki, westíora texkan paranta joshin. Caax, nokota iki, paro nawekinin, taxanko. Jainxon jawen nonti tekeyana iki. Jaskaaxon, jonin mishkia iki, jawen nonti ochóchaa kaxon, taxan peníanan. Ja mishkii iitainbi, westíora tonbó wasa beá iki. Bexon, nontimea paranta joshin merakana iki, natsámaata. Ja oinax, kokoi napokookana iki. Jainoaki jonin meraa iki, wasabaon jawen joshin keyoaitian. Ja ointaanan, netéshamannax kaxon, jonin jawen nonti, napon xotonbaina iki, wasabo napokoyabi. Jainxonki jonin, jawen wintinbi wasabo retekin keyoa iki. Ja jaskaabainiki, moa joni kaa iki, jakiribi jawen xobon. Jatíressiki.",cuento
1973,Iso betan joni iní,"Wetsa neten ronki joni kaa iki kachio. Cashonki, westíora tonbóki iso meraa iki, bimi kokoi tsinkita. iki. Moa pakéketian, Jainoaki jonin too aká joni kaa iki, benai. Caxon, oinnaki, jiriabi jain rakata iká iki, bimi tokonyabi paketa. Jainoaki ja jonin, jawen metoti, iso jania jawen metoti xatenaana Jaskatax joni metotioma Jaskaatananki, iso bimi jantséti shinankin iki. Jaskaa, ison iki, natexkin. baneta iki. ishton wenítanna, jiwi bochiki neeta iki, bonko meran jikii. Jaskataxki iso jabata iki, jonin reteamabi. Jainoaxki joni moa joá ikaxbi metotiomares.",cuento
1973,Boé betan ipo iní,"Moatian ronki inike, boé betan ipoki nokoanani. Jainoaxki join iananabekona iki, nami noemanin yoinanabekonni. Jainxon ipon yoia iki: —Miara keraskinbi pikanai, toshbá iananbi, Eakayara pikanai keenshamankin, bexé bexeshamankin. Miara jaskaayamakanai, mikira keraskanai -akin, ipon aká iki. Jaskaa, boen masá shinana iki. Jaskatash, moa kabékona iki. Jatiressiki.",cuento
1973,xotó keóni,"Moatian ronki ikátikanai, non rekenbo onanmabires. Ochó bokinki, winti ispinres winakatikanai; rama non akai keskaayamakin, Iresbiresi niaibo ikátikanai. Ochá boiki ikátikanai, bobóbaitibi, jainshokobi oxai, jaton repinti reboorishoko. Jainoax boash, wetsa nete xabáketian, ja reboorishokoribi oxaribii, Moa yantan aibata karo bixonki, jakiribi kechonkatikanai, jaton piti kobinhati, moa yaméketian, Jainoaxki shitápaokanike bai ochó bomai. Jatian moa taxnatax, jakiribi bebébaitiki, ja ishinai bekeibari oxai. Ja jaskatash bobóékanainbironki inike, jato noibaaxki, xotá keoti: -Sapan axon awé, sapan axon awé —iki. Ja keootaiki, chiakaatonin ninkata iki. Jatian jato yoia iki: -Sapan axon awé irai —akin. Jaskataitian nikáxonki, akana iki, jatíxonbi, sapan axon winakin peokin; non akai keskaaxon. Jaskatax ishto bokana iki. Jatíressiki.",cuento
1973,Poinkosko betan xete iní,"Wetsa neten ronki iká iki, poinkoskoki jiwi tanon yakati. Ja yakatainkoribi joaxki xete yakata iki, ja patax. Ja xete iká iki, poinkoskon kompa. Jaskákenbi, poinkoskompari peokin yokata iki, xete: -¡Compá! ¿Jawekeskatiki mia mankoya iki? —akin. Jaskaakin yokáketian, xeten yoia iki: -Ea sontáro inontian, kipí mai maibichoi, ea mankoa riki -akin, aká iki xeteén, jawen kompa. Jainxor xeten yokáshokoa iki, jawen kompa poinkosko. Ja poinkoskon jane iká iki, Sioka: -¡Compa Sioká! ¿Jawekeskatiki mia nií rankótan, rankótan ikai? -akin aká iki. Jaskaakin yokata, poinkoskon, jawen kompa yoishokoa iki: -Ea sontáro inontian, marachan, marachanbichoi, ea ashea riki, jaskati nií -akin. Jaskaakin yoikin senenhataanan, xeten, jawen kompa Sioka, noyakin potabaina iki, wetsanko taxkéqkin. Jatiressiki.",cuento
1973,Ino betan chaxo iní,"Ironkiaa iki, wetsa netebaonki, ino betan chaxoki nokoanani, nokoananax, yoyo ibekona iki: —Noa jainbicho janon, xoboanon awé -akabi, chaxo raketa iki, inoki.  Wetsa nete wináketian, xoboakin peokana iki. Teeteekinbi, piti benati, chaxon ino yoia iki. Jaskaa kaxon, inon beá iki, jawen kaibo chaxoribi. Jatian beketian, pikáshorakinbi, chaxon, jawen  kaibo iketian, piamaa iki. Jaskatash wetsa nete xabáketian, inonbiribi, chaxo raanshokoa iki: —Min piti beyamaketianra, en miabi piai -akin aká iki. Jatian chaxo masá shinan shinanbaini, kaa iki, piti benai. Jabé senenres kakin, meraa iki, ino xaen retea. Jainoaki, ja mawá rakatabi, papiakebeirani, joá iki, beneshaman. Ja beketian oinnax, ino rateta iki. Jatianbiki, ino jabata iki, jaaribi reteti shinanax. Jaskatax, chasho xobo ibo baneta iki. Jatíressiki.",cuento
1973,Mapó ainbo iní,"Moatian ronki jakátiai, westíora mapó ainboki. Jaronki ikátiai metsáshoko, ikaxbi josho ainboki. Ikaxbironki ochó taxkétinin rakékatitai, oin anaketian. Iitainbi ronki, westíora joninki biá iki, awinhakin. Bixonki, wetsa netenki ochó ioa iki, raké raketainbi. Ja kaainbiki, oi kexto beá iki. Jatian ja ainbaon, jawen bene yoia iki: -Ea pei xatexonwen, oira beai, ea mapónon -akin. Jaskaa, jawen bene taxnata iki, kexá; pei xatenoxon benai. Moa joni pei benai kakenbi, moa oi keshto beyoraa iki. Jainoax ainbo, joo iká iki, jawen bene kenai: —¡Eara moa ayorai, jomentaniwe! iki. Jaabikan, jawen bene pei benai, oken ishtobekona iki. Jainbi ainbo joo iresa iki. Moa basi joo ikax, moa kesténmashoko iká iki. Iikaax, moa iwetsayamaa iki. Jatian moa joni joá iki, pei xatebeirani; raté ratekirani. Joxon jisábi, moa yama iká iki. Nonti napoki, mapó pachi tsamati, moa oin keyoa. Jainoaxki, moa joni baneta iki, jakiribi. Banetax kaiki, joni wini winikainna iki, jawen xobon moa nokoti.",cuento
1973,Isábaon pishtanko maxó iní,"Isábaon ronki aká iki, westíora ani pishtaki. Jainki tsinkíkana iki, jatíbi, jainoax meskó isábo. Ja bebon jakoni keotai isáki, iká iki, kina akai. Jatiribiboki ransai, jatíribibo xearesai, iká iki. Ja iikanainbi ronki, maxóki joá iki, kachiorikeax pikbkirani. Joshonki jato yokata iki: —e¿Tsoarin ja kina xoon akai? Eakaya amakanwen -akin jato aká iki. Jatian yoikana iki: —Minkaya apananra, mia kex& aniora iki. Non mia kexeaparira jakon itiki -akana iki. Jatian ma$xó iká iki: -Oinnon, ea akanta -iki, Jaskáketian, isábaon maxá jawen kexá keshenaankana iki. Ja moa akin senenhashon yoikana iki: —Moara mia non ake. Rama osanyamawe -akin akana iki. Jatian mashó iká iki: -Enra osanyamai —iki, iká iki. Ja maxó jaskákenbi, westíora isá osantishaman, ransaa iki. Jaskatai oinxon, maxokan osana iki. Jatianbiki jawen kexá waxata iki, pabíki namanbi senenkainni. Jaskatax iníronkiki, ramakamabi maxó keshá ani. Jainoaxki, moa maxó jakiribi karíbaa iki.",cuento
1973,Nii meran benota,"Eara kaa iki nokon papa betan nii meran, yoina retenoshon benai, yamékirishoko, jawékiaamabi. Cakin non retea iki, westíora yawish, rabé jono. Jaabi kakatakh, moa bariapan senenketian noa joríbake baneti. Moa joibi noa nomia iki. Ikaxbi, non ja xeati yama iká iki. Jokin, non westíora mananxawe biá iki. Jatian jojókinbi, non bai onantimamaa iki. Jain moa noa benota iki, bai pochinikon. Moa jotikoma iketian, non mananxawe potaa iki. Jatian moa yaméyoraitian, nokon papan jiwi bochiki, tapo aká iki, jain noa yakáshinti. Jainkax moa yameta iki. Jain noa yamé yakáshina iki, matsi meeti. Non ox& tenea iki. Jainxon meskó yoinabo keotai non ninkáshina iki. Moa nete xabáketian, noa paketa iki. Ikaxbi noa yosmares iká iki, piama ikax. Jatian ea jiwin neeta iki, bochiki, jainxon paro oinni, benai. Jainxon en meraa iki, bari joai naman. Jainxon en papa yoia iki: —Onora paro itinke -akin. Jainxon non bai pontea iki. Jainoax ea paketa iki. Jaskatash noa kaa iki. Caax, noa nokota iki, yantampake. moa xeakashoraibi, jainoash moa pikasibi. Moa xobon nokáéxon non piá iki, jainxon non xeaa iki. Ikaxbi non yora yosmares iká iki, jawékiaama ikax.",cuento
1973,Cabáyo betan shinobo iní,"Wetsa joni ronki ikátiai, xawi waia, ikaxbiki wasa betan shinobaonki, kokonaanreskatiai. Moa akan akanyoraa, jaskaáxon reteti, jonin benaa iki. Wetsa netenqki shinanke: -Ramara nokon kabéyo,_en xawi wai napo, nexai kaai. Jatianra jaki rakékinbira, akantima iki, kokokin —iki. Jaskaáshon, boxon, wai napo jawen kabáyo nexaa iki. Moa basi niash kabáyo, paxkinax, rakatash oxakainna iki. Ja oxaa pekáo, wasaboya shinobo beríbakana iki, xa- wi kokoi. Bexonki kabáyo oxaa, merakana iki. Jainoash yoyo ikana iki: —Jaweaki neno joax, kabáyo mawatarin. Ramara pisi poatai neno, jakonhashon non xawi kokoti ikenbi. Non potanon, nishin nexanon akanwe -ixon, nishin neshakana iki. Jatikaxbi, shinoyabi wasabo, nishin chinexeeta iki. Jaskaaxon, ichaxon ninikin, kabáyo oxá ratekana iki. Jatian ninainakainxon, kabáyonin, jatokaya boá iki, jawen ibokiriakin. Ishto bokinki, kabáyonin, ja shinoya wasabo, jiwiki retémapatanboa iki. Jeman pikókainnaitianki, jawen ibon meraa iki; wasa betan shinobo keonya, kabáyo jaki ishtoaitian. Jaskaaxon, jawen ibon bichinshon, retekin keyoa iki. Ja jaskaa pekáo, jawenbi meeyamaa iki, jawen xawi wai. Jatíressiki.",cuento
1973,Ino betan mananxawe iní,"Wetsa neten ronki inoki kaa iki, kachio bainko. Ja kakinbironki aká iki, mananxaweki bechikin. Jatian bechixonki yoia iki: =Chaikoni, ¢Ikonrin mia koshi yoikanai? Oinnon, rama tanánon awé -aká iki, inon. Jainxon inon mananshawe yoiribia iki: —Rama, westíora nishi nenképari binon kawé -akin. Ja kawana basichaa, jobékona iki, nishi nenkéesia. Ja beax, nexébekona  iki. Jainoax mananxawe jene chicho kaa iki. Caxon, sapenman titaisi oxaa, chinesha iki. Ja chinéshtaana, wetsaorishoko pikóxon, mananxawen oinna iki. Jaskáaxon, oinnaki aká iki, inompariki nishi bibainkin, jan boti keskaakin. Jainoash sapenman tita, oxá jistenash koshia iki. Jaskataxki ibékona iki, senen rabe koshii. Ja inoribi, kikinbiresi koshia iki, Ehokóyonon kaman. Moa jaskatai oinéhon, kaxon, mananxawen ja sapenman tita choroa iki. Choroash, janbix neshetash, joash, pikota iki. Joxon, ino oinna iká iki, xokóbiresshoko, jawen yora xatébires. Jainxon inon yoia iki: —-Ikonra mia koshi yoikanai, chaikoní -akin. Jaskaabaini moa ino kaa iki. Jatian mananxaweribi moa kaa iki, wetsanko.",cuento
1973,Rabé bake kachianmeni,"Joni ronki mawata iki, jawen awin betanbi. Jaton bake benbo rabébichoki, kachiankana iki. Jatianki, jawen titashokon jato biá iki, onaankin. Jaskataxki, ja bake rabáki anibekona ikí. Moa anixon, jaton titashoko yoikana iki: -Noara naikan kanonxiki -akin. Jaskáabi, titashokon jato ikonhayamaa iki: —Jansoira mato iitai -akinres, jato aká iki. Jainxonki bakebaon pia akin, peokana iki, rabé neabo, jainxon jaton kanátiribi. Jaskatax, nete xabáketianki boshon, jaton pia tanakana iki. Jatian jaton pia keyómaax, beríbakana iki. Jainoax, wetsa nete xabáketianki aríbakana iki pia akin. Moa akin senenhash, boxonki, nai tsakaribikana iki. Jainoax moa pia poinki jishtibires iká iki. Ja pianribi, wetsa pia poinki tsakaxon, nenkéaxon, maiki nokoash, boríbakana iki, jakiribi, jaton xobon. Nete xabáketian, boshon, oinkana iká iki, tapiti jakonshaman paketa, naikameash joá. Jainoaki, kapa kenakana iki: —Nai kintanwen, nato tapitinin kashon -akin, akana iki. Jatian moa kaaxbi, matsiora iketian, banéribia iki. Jainxon wetsa kapa kenaribikana iki: -Nai ointanwen. Nokéxon, jakon iketian, tapiti shakontanwen, jatian non onánon -axon, raankana iki. Moa kaa basichaa, kapan tapiti shakona iki. Jaskaaketian, jatikaxbi bokana iki, neeti. Jatíbi yoinabo boá iki, ja tapitinin, neeti. Ainboboki, jaton sintan papíaboki bokana iki, bochiki neeti. Moa ichayora bokanaitianki, jawen ibobo, sinata iki. Jatian tapiti jato sekenaana iki. Jaskatax, ja neetaibo naman paketi keyókana iki. Ja sintan papía ainbobo naman paketax, yawíshkana iki.",cuento
1973,Inkan noa joniani,"Moatian ronki aká iki, Inkanki mai poto joniaxon, orona meran xoikin. Jatianqki axon pikoa iki, paxachaabi. Jaabo ronkiki ja non kirinko akaibo. Jainxonki, wetsa joniaribaa iki, axon niaribia iki. Jatian pikoxon oinna iká iki ja meshóyora. Jaabo ronkiki, ja non rashiko akin akaibo. Jainoaxqki Inka yoyo iká iki: —Jakonmatani rabéra en joniake. Ramara en wetsa aríbai -iki. Jask&ashon, wetsa aríbaa iki. Moa axon, orona meran niaribia iki, xoikin. Jatian ja panshinshaman pikota iki. Ja iká iki, noa inabobiribi. Jatian Inkan ja oinna iká iki, jakon. Jatiressiki.",cuento
1973,Yoáshiko Inka iní,"Yoáshiko Inka ronki japaonike joni icha xaran. Jato naponshamanki ikátiai jawen xobo, ikaxbiki shinan koshia. Jawen xobon kaxonki, jonin jawékishoko yokatabiki, meniamapaonike. Wai axon, banakaskin atsa taxo, yokákanaki jato rarás axon, menii. Jaskara boxon, banakanabi xoxoyamai. xeki yokákanaki jaskáribi, chií meran niashon, jato menii. Jaskara banakanaki xoshoyamai. Jato jaská jaskaaitian, jawen atsa yometsonoxon shinankana iki: -Cawé, Yoáshikon atsa taxon yometsonon -iki. Jaskatax boxon, bikanaitian, jato bina tekamai. Ja tekaa ishtoax kaxon, jene tsakaax, kapékatikanai, ja Yoáshiko Inkan jato shinanshonatonin. Jatiressiki.",cuento
1973,Inkan chii bikanni,"Moatianronqki chií yamakatitai, Inka nato main janontian. Ikaxbi ja Inkabichoki jayá ikátiai. IBxonbi jato meniamakatitai, yoashi iBxon. TIikinbiki, jonibaon chií yokata iki. Ja yokákanabiki jato meniamakatitai. Jan jaton piti kobinhatibo yama, paranta xoitibo yama iketian. Jatian ronki, bari namanshokoribi ikátiai, Ja bari xanan rakanxon, xoixonki pikátikanai. Jaskaaxon ronki akátikanai, basi masá tenekin. Iikinbi ronki beskon yonokana iki, ja chií biti. Ja beskon ikátiai, Inkan ináa: —Min titan chií tsistá, bitanwen beskon -akana, kaa iki. Cakenbi, jawen ibon bemayamaa iki. Jatian jawen iboki, jain matsoti iká iki, ja chiikan yoashiananbi. Jatian beskon jain yakata iki, jawen ibo ochóchaa taxkémakasi, chii binoxon. Iitibiki, jawen ibo shinanbenokainna iki. Jaskéketianki beskonman, chii tsistó, ishton tokonash, noyaitian jawen ibon meraa iki. Jaskáaxon, jawen ibon matsótinin rishkipatanboabi, noyakin potabainna iki. Jaskáaxon, boshon, koman tanon perakana, jainoash keteta iki. Jainoaki Yoáshiko Inkan, niweabaya oí keshto bemaa iki, ja chií nokaati shinankin. Jainoaki beskonman nato poinkosko, xete, ishmin, jaabo kenaa iki, jan chií otaakinti. Jaskatash bexonki, jaabaon chií otaakana iki. Moa oÍ nesea pekáo, ja koman tano ketetash, chií tinina iki. Jainoaki ja chií jatishonbi bikana iki. Jaskatash ramakamabi chií jake.",cuento
1973,Awá betan chosko bakeranon iní,"Awakan ronki bimpish namanshon, jawen nonti tatenike. Ja aataitianki, chosko bakeranonki joá iki, neexon bimpish kokoi. Jainoaki bimpish bimin, awá tsakakana iki, manshonbinaqki. Jatian sináshon awakan, bimpish jamata iki, jaskaa bimpish xonoa iki. Jaskatash, jonibo bochiki baneta iki, pakéti atipanyamaash. Jainxon xono pei tsekakana iki, jayá pakéti. Jainoax jimakana iki, jask&xon xono pei natexash, jayá pakékana iki. Westiora westíorabo, maani keyókana iki. Paketax, jakiribi jonixon, awá chibankana iki, retenoxon. Bosxonki, nokoxon, retexon pikana iki. Ja awá retebainni boxonki, ian merakana iki. Jan keiba shit&noxonki, nexnéx nonti yokákana iki: —Min nonti noa bexonwen, chai -akana iki. Jatian jato bexona iki, westíora, kapetan ewa, ja iká iki, jawen nonti. Jaskataxki, jan shitákana iki. Moa keiba nokóxonki, jato yoia iki, jawen ibon: -Jakonshamanash, pakékanwen -akin. Jaskatax pakékana iki. Jatian chinitain iká iki, westíora joni, jakonma shinanya. Jaanki ake pakékin, kapé jawen maponko, jamábeirankin. Jaskáketianki, wetsaorikea kishiki, kapetan tsekanana iki, jawen ibon joi ninkáxonyamaketian. Jainxonkin ponsenman noati yokákana iki. Jato menia bixon, ian napon neníchinkana, jene tsosini keyota iki. Jatian kapé benakin, jiwi namanmea merakana iki. Jainxonki kapé retexon, jonin kishi bikana iki. Jainoaxki moa banetash, jakiribi bekana iki. Jatiressiki.",cuento
1973,Ino betan xae iní,"Wetsa neten ronki iká iki, ino betanki xae bechikonani. Nokoxonki aká iki, inon yokákin: —e¿Miaki jawerano kaí iitai, chaí? —akin yokata iki. Jatian yoia iki: -Neno kaíra ea iitai -akin, xaen yoia iki. Jainxon inon yoiribia iki: —Min tari ea sawemawe -akin. Jatian xaen jopéxon, menia iki. -Rama nokonabiribi saweshokowe —ixon, inon jawen tari menia iki. Jaskaa xaen sawea iki, inon tari. Onanyamaxonki, xaen jopéxona iki. Ja sawetaananki, ino jayá ishtoa iki. Ishtoaitian, chibankinbi, xaen nokoyamanike. Jatian masá shinana iki. Ja inon tari ronki ikátiai sopó, wisobicho jatian xaenabiribi, kenéyashaman. Jaskáaxon inon, xaen tari bichinnike. Jatian xaenbiribi inona, binike. Jaskarainoaxonki ino betan xaeki rawikananbekona iki. Ramakamabiki jaki xae sinatai, Jatíressiki.",cuento
1973,Isá joébires iní,"Wetsa joni ronki ikátiai mansána waia, ixonbiki jonin jawen bimi kokoyamakatitai. Moa joshinaitiibi kaxon, bikaskin rotokatitai. Iikin jawen bake rabé yoia iki: -Rama non onannon, mansána koirankanwen; jawenki akai ixon, non onannon -aká iki jawen bake. Jatian ja bakebo keena iki. Jaskáketian, jawen papan jato yoia iki, jakiribi: —Jan akai, maton meraketianra; en mato, nokon jatíbi jawéki, meniti iki -akin jato aká iki. Reken bakepari yonoa iki. Jatian ja bake kaa iki, moa yamé iketian, koirani. Moa nete xabáti ochómataniki, ja bake oxaa iki. Ja oxatanash, besoxon jisá iká iki, ani joé, moa ja bimi bibaini kaí. Jainoax moa nete xabáketian joxon, jawen papa keshana iki: -Oxaxonra, en biamake, papá -akin. Jainshon jawen chini bake raanribia iki. Ja baken boá iki, tampóra, xomox, kitárra, ja oxakaskin atibo. Caxonqki, ja baken koirana iki. Moa oxakaskin jawen bompo timaa iki, jainxon jawen kitárraribi. Jaskatash moa nete xabáti ochómaki, ani joé joá iki, bimi shinan. Joxonki, ja bimi biaitian, yatankin jawen jinabichores, bichina iki. Jatian moa nete xabáketian, beá iki jawen papa oinmati. Bexon, oinmaaki jawen papa keenyoraa iki, ja isá bikasi. Jainxon jawen reken bake yoiribia iki: —Ramara mia kai ja isá benai. Bixon, betanwe -aká iki. Jatian ja bake kaa iki. Moa bariapan senenketian, pií yakata iki. Jain ikenbi, mashó joá iki. Joshon, yoia iki: -Eara pikáshorai, ea min piti pakesh meniwe -akin. Jainoaki ja baken yoia iki: -Enra mia meniamai -akin. Jatian mashokan yoiribia iki: -Ea meniamaasha, mia mawati kai -akin. Jaskatax ja bake karíbaa iki. Ja bain kaaitian, ani inon piá iki. Moa basi manatabi joyamaitian, jawen chiní bake raanribia iki, jawen wetsa benati. Jainoashki ja bakeshoko kaa iki. Caaxki, jawen wetsa iantanainribi, pií yakata iki. Jain ikenbi, maxé joríbaa iki. Joshon ja bake yoiribia iki: -Eara pikasai, min piti ea meniwe —akin. Jatian ja baken menia iki. Jainxonki maxokan yokata iki: —Jaweranoki mia kai? -akin. Jaskaa ja baken yoia iki: -Nokon papan raana kaira ea iitai, isá joébires benati —akin, ja baken aká iki. Jatian mashokan yoia iki: -Minra merati atipanyamake, miabicho ixon. En mia bobánon, ja isá onanmakin, miara ani inobaon binake. Moa min wetsa inon biá riki. En mia bishoni kabánon ja isá -akin maxokan aká iki. Jaskatax ja bake maxá betan kaa iki. Cakin, meskó jiwibo wino winoboa iki, nato joshin peia jiwi, yankon peia jiwi, joxo peia, panshin peia. Jaskarabo wino winoboax, nokókana iki ani ian kexá. Jainxon maxokan yoia iki: -Keiba riki ja isá, ani jiwin peyakaa riki. Ikaxbira noa jan shitáti yamake, en kapé kenabanon -akin. Jaskáaxon ani kapé kenaa iki. Jaskatax jan shitákana iki, keiba. Moa nokéxon, yoiribia iki: -Bariapanra jawen ibo moa oxaa ikai. Manáparinon awé -akin, aká iki. Moa bariapan senenketian bokana iki. Boshon, oinkana iká iki, moa oxaa. Jawen bero iká iki joebires, jawen xeta nenké, oxaa iká iki, jiwi tapon naman. Jainxon oinkana iká iki bochiki ja isá yakata, meskoti bewai, ja patash niwe kabáyo. Jainoax ja jiwi namanbi iká iki, keyóyosma xeati yakata. Jaaki ja baken biá iki. Jainoash ja mashó neeta iki, ja isá shinan. Jatian pakea iki, ja niwe kabáyoribi pakea iki. Jaskaax maxé joríbaa iki, paketi. Jatian maxá niwe kabáyonin joá iki, ja bakebiribi isakanbi joá iki, jainshon kempo maxkoshokon xeati beá iki, ja baken. Jatian moa ochó bekanketian, jawen ibo moa besoa iki. Jainshon jawen jawékibo rotoa iki. Jainxon jato chibana iki. Moa jawen ibon jato nokoyoraa, maxokan ja bake yoia iki: —Nenobi jonénon awé. En nato kabáyo ani xobo pikobanon, nato isá, atapa bakeya abánon. Mia yosishoko keská iwé -akin aká iki. Jatian moa maxá joneta iki. Jaskákenbi, moa jawen ibo nokótoshita iki. Joxon, oinna iká iki, westíora yosishoko jawen xobo naman oroi iiti. Jatian ja yoshiman yokata iki: —¿Minki neno joni winotai oinyamaa? -akin. Jatian ja yosishokon yoia iki: -Enra oinama iki. Nenobiribira ea oroi iitai -akin aká iki. Ikonbiresi jawen ibo sinata iká iki. Jaskatax moa banékainribia iki. Jainoax jakiribi pikóxon, maxokan joniaa iki. Saskatax moa jakiribi beríbakana iki. Moa jawen xoboki nokóti ochóma, maxokan ja bake potaa iki. Jatian ja bakebicho kaa iki, jawen papaki nokoti, jatíbi ja kimisha jawékiabi. Ja nokoti kaí, ja isá meskoti bewaa iki. Moa nokóxonki, jawen papa ja boá jawékibo oinmaa iki. Jainxon jawen wetsa moa inon pia, jawen papa keshana iki. Jaskáketianki, ja bake, jawen papan jatibi jawéki menia iki. Jaskatax ja bake icha jawékia baneta iki. Jatíressiki.",cuento
1971,MASHO AHUIN BETAN GANSA (La zorra y La Gansa Silvestre),"Maxó (zorro) Maxóra jake manishmeran. Piai atapa, nonon, jainoax meskó peia jawékibo. Neskara riki mashá wetsa manamamea. Ikashbi riki nekea maxó keskáma, wetsaressibi maxó,  Ganso Ganso iki nonon jisábi, ikashbi ikí texo nenkéira. Ja awin iki Gansa, Ganso nami iki ikonbires nowe.  Maxó awin betan Gansa   Wetsa neten westiora jawen netemea Gansa iká iki iaman nonononoi jawen bakeboya. Jaskata pekao jawen titan main mapékina iki.  Jatian Gansa jawen bakebo mashin mapékinxon pimai itaitian, westiora maxó awin manamaneash ipakea iki ja nokoi joí. Ja nokoxon ynia iki: ¡Jakon ira borin min bakebo! Manamanxonbi jisára ikai peneti, Jatian Gansan kewina íki: ¿Min bakevoki nokona keskáma iki?  Jaskaa maxó awinin yoia iki: Jaskarama riki, akin. ¿Jawe keskatiki min bakebo jakon ira bo iki? Eara keenai min nokonabo jaská- shamaribi akin axontinin, iká iki ja mashó awin.  Caská ketian Gansan aká iki: Ania akin chií keteabanon, Jainra non ketéatiki. Jawetianki moaa kikinbiresi xanaa, jatian min bakebo jain anon shiwe ja chii ketemeran, jaskaaboresa iki ja Gansan.  Ja maxó awinin bake iká iki, kimisha. Jaskáaxon ja Gansan ki chiímeran aká ikí. Jaskaatana ja maxó awin yoia iki: Ja rekeni chesh ikaitian, mayáakekainoxiwe, ja mayáakekaini 'Westiora' inoshiwe. Ja pekao ikaitian, jaskáribinoxiwe 'Rabé' iki, Ja kimishai itin jakiribi mayáakekaini, 'Kimisha', inonxiwe.  Jaskaaxon min chií meranoa mín bakebo min bitiki ja bishon min oina itiki nokona bebonbires jakonshokobo. Jaskaakin yoitaana, ja Gansa jákiribi iaman karíba iki. Ja maxó awin, jaskaakin yoibaina ikonhax manati baneta iki.  Ja chesh ikaitiibi mayáakekainkin jakonbires shinana iki: Ramara nokon bakebo metsáshokobo ikai ixon shinana iki. Jaskaashon chií meranoa jawen bakebo bipakea ikí, ja bixon oinax ikonbiresi rateta iki kikin biresi meshota oinax.  Jatian ja mashó awin, ikonbiresi sinatax, ianhín ishtoa iki. Jatian ja mashó kenikainax koshin saí iká iki: ¡Manish meranoa maxóbo, manamamea maxóbo, neri bekanwe! Nato Gansanra nokon bakebo ea menomake.  Jaská ketian jatibiainoax maxóbo ishtoa iki ja akini beí. Jabaon bexon ompash xeakin peokana iki ja ian tsosinti shinanxon jaska axon ja tsosinketian Gansan bakebo retekin keyo noshon.  Kikinbiresakin potónon Caman xeakana iki, ikaxbi ja ian tsosinti atipayama iki. Jatian ja maxó awin masá shinani jawen óxatikini meran kaá iki. Cakín shinan shinabaina iki: ¡Moxan ea chachipainoriki! ¡Moxan ea chachipaino riki ikaini!  Ja kai bai naponki iká iki moxa jan ki aká iki kaaitian pokoki chachikin, toshíkaintiakin. Jaskataxonki iká iki ja maxó awin mawati.",cuento
1971,SHOYA BETAN MASHO (El Ratón y El Zorro),"xoya betan mashó  Wetsa tianki iká iki westiora xoya. Wetsa netenki íká iki toranpi kokonoxon kaxkei.  Ja maxekan ja íkáori winókin nokobainxon aká iki: ¿Jawe akirin mia, xoyá? Jatian xoyan aká iki: Eara toranpi kaxkei itai. Jatian maxokan yokáboresa íki: ¿Cawe ati kayari ja toranpi? ¿Cokoti jakonrin? Jatian xoyan aká iki kewinn: Ja tanaaxa. Mia nowe riki ikí iti iki.  Jaskaa pekao maxokan yoia iki: Ea amawe jaskara iketian, xoyá, Jatian xoyan aká iki: Eara mia icha meniti atipayamake, Eara mia pakexshokores tanamai, Jaskaaxon xoyan yoia iki: Janxbáwe en mia potaxono.  Jatian maxó jawen joi ninkaxonash janshbata iki. Jatian xoyan toranpi kaxketana pakesh jawen kexáin potaa iki.  Ja mashó, ja toranpi kokotaana, wau iká iki: ¡Noweira riki! Jatian jakiribi yokáribia iki: Jakonbireshora rikitain, En mia yokáno ea jakiribi meniribiwe.  Noi bamis xoya ixon rabé akin menia iki. Moa reken akin awana keská ribiakin. Ikaxbi maxokan ja kimisha itin yokáribia iki, ja yokati iká iki: Eara kenribiai wetsa. Ea meniwe pano, xoyá. Jaskaaxon xoyan yoia iki: Rama menikinra en mia ani pakex meniai. Jaskara ikinra, mia kinkinbiresi janxbátiki.  Ja maxó joi ninkatai ikax janxbata iki, ja jaskáti yoia keskáshamani. Jaskara iti xoyan yoia: Betíwe. xokoreshokobi ea oíayamawe.  Ja maxó jaskaatianbi, betita iki, natotio pakexshokobi xoya oiayamaa iki. Jaskáketian xoyan ani makan maxokan keshiki potaa iki.  Ja makaman maxokan kexá masá: iki, Jatian jaskáatana xoya jabata ikí ja kai iká íki: ¡Onama, maxó! Ramara ea kaai, ea nenobo banéketianra, min ea retetiki,",cuento
1971,MASHO BETAN CONEJO (El Zorro y El Conejo),"Keso Keso iki Ieche aká. Keso anoxon paema paritiki ja pekáo manxamá paritiki chorish akín, Ja chawáshama iketian íki moa piti jakon, Keso ikai nowe poati jan keentishama,   Maxó betan Ceknejo  Iká iki westiora konejo wetsa netebaonki bai nashbamashokonin pasia pasiai, ja pasia pasiakin kinaki iká iki keso pakéx bai napon jonebain kana rakati.  Ja jonexon bonoxon pari neke oinxon, oke oinxon aká iki. Jaskakenbi ja pekao chaish ikai ninkatax rateta iki, ja ninkatax: ¿jawe meinki iká iki?  Jaská kenbi westiora maxó pikótoshita iki, ja maxó pikótoshitai oinax raketa iki xeta jemábires charóreskiranai oinax.  Ja jaki rakéanashokobi konejon aká iki: Maxó, ¿minki ea jaweakasai? Ja maxokan aká iki: ¿Miaki jawe aki itai? Nato keso maxkoshoko piira ea itai, aká iki ja konejon.  Ja maxokan kewina iki: Ea meniwe ja keso. Ikaxbi ja konejon menikashama iki, ja yokata, jen ayamaa iki. Jaskaaxon yoia iki: Enra mia meniti atipayamake. Ikaxbi mia keenatian en mia ioti atipanke jainoa en beáinko, jain jake westiora ani.  Jaskaaxon maxokan shinan iká iki: Jakon shamabires, Ikaxbi ja konejon maxó yokata iki neskaakin: ¿Mia mein kati atipanke? ¿Miaki kai jatsantima iki? Ochó riki keso. Maxokan yoia iki: Eara itima iki, Canon kawe.  Ja iká iki keso keyoxon konejo piti shinanya. Ja bain kakin maxokan konejo yoká yoká baina iki neskaakin: ¿Ochobiresin nokóti? ¿Moaki noa ochomataniai? Jatian konejo aká iki: ochobires pari riki, akin. Janribi meskoakin shinan shinan baina iki.  Yamé iká iki kikinshaman jishtima jatian ja konejo maxó bebon choron choron kainshamana iki. Jaskatax ishtonbires konejo manota iki nisá meran jikiax,   Jaskáketian maxó ikonbiresi sinata iki. Jatian ja maxó mai chinii yoyo iká iki: Ea nokoxonra ea piaibires ikai, Ikaxbi ja konejo nokotikoma   Oinxon, jowe aresa iki, siná kainxon neská iki: ¿Jaweranorin ja keso ani? Minra ua paranke ani kesora jake akin. Ja kopira en mia ramabi piai, Jaskakin aká konejo raketi saki saki iká iki. Jatian maxó konejoki ochómakirana iki ja konejo retekasi.  Jatian konejon maxó aká iki neskáakin: Sináyamawe, maxó, shinanwe en mia yoiantana jaweki ochó riki akin en mia ayantana. Enra mia boai, jainoax moa oxe pikotai, jaskara iketian noa jawe keskataxbi noa jawe keskayamai.  Jaskaa pekao jákiribi kabékonriba iki. Jaa kakin maxokan konejo masaati shinana iki, jatian neskata iki: Rama jawe keskataxbi nokon mekemameax kishpinyamai iká iki.  Jaskatax mashin nokobekona iki ja paron jatian maxokan konejo jakiribi yokáribia iki: ¿Moaki noa ochóma iki? Jaskaa ketian konejon yoia iki: Moara noa nokóke.  Jatian jene metoxonkin yoia iki: Oa rikui keso. Ja jensmeranki iká iki kesokeskaki itini, ja iká iki oxen jenemeran tenares. Jaskara ointana maxó keena iki ja keeni iká iki: Jaskati pené penébirasin ja keso, iká iki,  Ikaxbi jaa naman ointana iribaa iki: Ikaxbira nemionra iki iká iki. Ikaxbi konejon rarotiakin yoia iki: Jikiresxue maxó. Jatian ja maxó jenemeran jikiai oinax konejonin jawen jina wekia iki. Jaskatax ishtonbires jabata ikí.  Maxó jenen retea máwati sai iká ikí: ¡Bueno, konejo, ea biwe! ¡Noemis konejo, ea kishpinmawe! Ikaxbi konejo bitin kenyama iki.  Jaskatax maxó paro napon jikia iki, jaskatai ointaana konejo kaá iki jawen keso keyoi. Jaskatax maxó mawata iki, wetsa yoina jake jakomareskin imaa iki mawamakin.",cuento
